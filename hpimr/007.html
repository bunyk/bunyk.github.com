<!DOCTYPE html>
<html lang="uk">
<head>
<meta charset="UTF-8">
<!--[if IE]><meta http-equiv="X-UA-Compatible" content="IE=edge"><![endif]-->
<meta name="viewport" content="width=device-width, initial-scale=1.0">
<meta name="generator" content="Asciidoctor 1.5.5">
<title>Розділ 7. Взаємний обмін</title>
<link rel="stylesheet" href="./hpimr.css">
<!-- html here goes to header of each document -->

<!-- Add to homescreen for Safari on iOS -->
<meta name="apple-mobile-web-app-capable" content="yes">
<meta name="apple-mobile-web-app-status-bar-style" content="black">
<meta name="apple-mobile-web-app-title" content="ГПіМР">
<link rel="apple-touch-icon" href="/HP_-_Harry_Potter_wordmark.svg.png" />

<link rel="manifest" href="manifest.json" />

<meta name="mobile-web-app-capable" content="yes">
<meta name="application-name" content="ГПіМР">
<link rel="icon" sizes="192x192" href="/HP_-_Harry_Potter_wordmark.svg.png" />

<!-- Tile icon for Win8 -->
<meta name="msapplication-TileImage" content="/HP_-_Harry_Potter_wordmark.svg.png" />
</head>
<body class="article">
<div id="header">
</div>
<div id="content">
<script src="./script.js" type="text/javascript"></script>
<link rel="stylesheet" href="./jquery-ui.css">
<div id="access">
<div class="menu-main-menu-container"><ul id="menu-main-menu" class="menu"><li id="menu-item-53" class="menu-item menu-item-type-custom menu-item-object-custom menu-item-home menu-item-53"><a href="/">Зміст</a></li>
<li id="menu-item-101" class="menu-item menu-item-type-taxonomy menu-item-object-category menu-item-101"><a href="http://hpmor.com/">Оригінал англійською</a></li>
<li id="menu-item-83" class="menu-item menu-item-type-post_type menu-item-object-page menu-item-83"><a href="http://github.com/hpimr/hpimr">github</a></li>
<li id="menu-item-48" class="menu-item menu-item-type-post_type menu-item-object-page menu-item-48"><a href="/help.html">Як долучитися</a></li>
<li id="menu-item-48" class="menu-item menu-item-type-post_type menu-item-object-page menu-item-49"><a href="https://www.facebook.com/groups/212447182535471/">Фейсбук</a></li>
</ul></div>
</div>
<div id="invertable">
<div id="nav-top"><form action="/go.php" method="GET" id="nav-form-top" target="_top"><div class="nav-prev"><a href="/006.html" title="Розділ 6. Омана планування" accesskey="p" target="_top">&laquo; Попередній</a></div><div class="nav-dropdown"><select name="chapter" class="nav-select"><option value="/001.html">Розділ 1. День вкрай низької ймовірності</option><option value="/002.html">Розділ 2. Все, у що я вірю, -- хибне</option><option value="/003.html">Розділ 3. Порівнюючи реальність з її альтернативами</option><option value="/004.html">Розділ 4. Гіпотеза ефективного ринку</option><option value="/005.html">Розділ 5. Фундаментальна помилка атрибуції</option><option value="/006.html">Розділ 6. Омана планування</option><option value="/007.html" selected>Розділ 7. Взаємний обмін</option><option value="/008.html">Розділ 8. Позитивна упередженість</option><option value="/009.html">Розділ 9. Назву приховано, частина I</option><option value="/010.html">Розділ 10. Усвідомлення себе, частина II</option><option value="/011.html">Розділ 11. Омаке файли №№ 1, 2, 3</option><option value="/012.html">Розділ 12. Контроль поривів</option><option value="/013.html">Розділ 13: Неправильні питання</option><option value="/014.html">Розділ 14. Не пі&#x0301;знане й непізна&#x0301;нне</option><option value="/015.html">Розділ 15. Сумлінність</option><option value="/016.html">Розділ 16. Творче мислення</option><option value="/017.html">Розділ 17. У пошуках гіпотези</option><option value="/018.html">Розділ 18. Ієрархії домінування</option><option value="/019.html">Розділ 19. Відкладена винагорода</option><option value="/020.html">Розділ 20. Теорема Баєса</option></select><noscript><input type="submit" value="Go" /></noscript></div><div class="nav-next"><a href="/008.html" title="Розділ 8. Позитивна упередженість" accesskey="n" target="_top">Наступний &raquo;</a></div></form></div>
<div id="storycontent">
<div class="sect1">
<h2 id="_Розділ_7_Взаємний_обмін">Розділ 7. Взаємний обмін</h2>
<div class="sectionbody">
<div class="paragraph">
<p>Овва. Представник літературного агента Ролінґ сказав, що Ролінґ не проти
існування фанфіків, доки ніхто не вимагає за них плату, і доки всім зрозуміло, що
оригінальні права належать їй? Це так класно з її боку. Отже дякую вам, ДжКР, і
нехай прийде царство твоє.</p>
</div>
<hr>
<div class="paragraph">
<p>Я відчуваю бажання оголосити, що певні частини цього розділу не мають на меті
знущання. Не те щоб я мав зуба на когось&#8201;&#8212;&#8201;розповідь просто пишеться сама, і коли
ти починаєш кидати ковадла на персонажа, то вже важко зупинитися.</p>
</div>
<div class="paragraph">
<p>Декілька рецензентів питали, чи є наука в цьому творі справжньою, чи вигаданою.
Так, вона справжня. Якщо ви подивитеся в мій профіль, то побачите посилання на
один науковий сайт, де ви можете навчитися взагалі-то всьому, що знає
Гаррі Джеймс Поттер-Еванс-Веррес, <em>і навіть більше</em>. (Примітка перекладача:
гадаю, йдеться про <a href="https://wiki.lesswrong.com/wiki/Sequences" class="bare">https://wiki.lesswrong.com/wiki/Sequences</a>)</p>
</div>
<div class="paragraph">
<p>Дуже дякую <em>всім</em> рецензентам. (Особливо Darkandus на Viridian Dreams, за на
диво стимулюючий коментар &#8220;Легені й чай не створені для взаємодії&#8221;).</p>
</div>
<hr>
<div class="paragraph">
<p>&#8201;&#8212;&#8201;<em>Твій тато майже такий само класний, як мій.</em></p>
</div>
<hr>
<div class="paragraph">
<p>Губи Петунії Еванс-Веррес тремтіли, а очі були наповнені сльозами, коли Гаррі
обійняв її за талію на дев’ятій платформі вокзалу Кінґс-Крос.</p>
</div>
<div class="paragraph">
<p>&#8201;&#8212;&#8201;Ти впевнений, що не хочеш, щоб я пішла з тобою, Гаррі?</p>
</div>
<div class="paragraph">
<p>Гаррі поглянув на свого батька, Майкла Верреса-Еванса, що цілковито відповідав
стереотипу &#8220;непохитний-проте-гордий&#8221;, а потім знову на матір, що виглядала доволі&#8230;&#8203;
розклеєною.</p>
</div>
<div class="paragraph">
<p>&#8201;&#8212;&#8201;Мамо, я знаю, що ти не дуже полюбляєш чаклунський світ. Ти не зобовʼязана
зі мною йти. Чесно.</p>
</div>
<div class="paragraph">
<p>Петунія здригнулася.</p>
</div>
<div class="paragraph">
<p>&#8201;&#8212;&#8201;Гаррі, ти не маєш турбуватися про мене. Я твоя матір, і якщо тобі потрібно,
щоб хтось&#8230;&#8203;</p>
</div>
<div class="paragraph">
<p>&#8201;&#8212;&#8201;Мамо, я буду сам у Гоґвортсі протягом <em>місяців</em> і <em>місяців</em>. Якщо я не
можу самостійно впоратися із залізничною платформою, то краще дізнатися про це
якомога раніше, щоб ми могли все скасувати,&#8201;&#8212;&#8201;він стишив голос до шепоту.&#8201;&#8212;&#8201;До того ж, мамо, там всі мене люблять. Якщо в мене виникнуть якісь
проблеми, мені достатньо буде просто зняти це з голови,&#8201;&#8212;&#8201;Гаррі вказав на
спортивну повʼязку, що прикривала його шрам,&#8201;&#8212;&#8201;і мені нададуть <em>набагато</em>
більше допомоги, ніж я зможу прийняти.</p>
</div>
<div class="paragraph">
<p>&#8201;&#8212;&#8201;О, Гаррі!&#8201;&#8212;&#8201;прошепотіла Петунія. Вона опустилася на коліна й сильно
обійняла його. Цього разу їхні обличчя були на одному рівні, вони торкалися одне
одного щоками. Гаррі відчував її нерівне дихання, і почув, як вона не втримала
приглушеного схлипування.&#8201;&#8212;&#8201;О, Гаррі, я справді люблю тебе, завжди памʼятай про це.</p>
</div>
<div class="paragraph">
<p><em>Ніби вона боїться, що ніколи більше мене не побачить,</em>&#8201;&#8212;&#8201;спало Гаррі на
думку. Він знав, що його припущення було правильним, проте не розумів, чому мама
так боїться.</p>
</div>
<div class="paragraph">
<p>Тому він виказав здогад.</p>
</div>
<div class="paragraph">
<p>&#8201;&#8212;&#8201;Мамо, ти ж розумієш, що я не перетворюся на твою сестру лише через те, що
вивчатиму магію, чи не так? Я використаю будь-які чари, які попросиш&#8201;&#8212;&#8201;якщо зможу,
звісно,&#8201;&#8212;&#8201;чи якщо ти хочеш, щоб я <em>не користувався</em> магією вдома, то я не буду.
Я обіцяю, що не дам магії стати між нами&#8230;&#8203;</p>
</div>
<div class="paragraph">
<p>Міцні обійми обірвали його слова.</p>
</div>
<div class="paragraph">
<p>&#8201;&#8212;&#8201;У тебе добре серце,&#8201;&#8212;&#8201;прошепотіла мати в його вухо.&#8201;&#8212;&#8201;Дуже добре серце,
синку.</p>
</div>
<div class="paragraph">
<p>Гаррі відчував, що йому не вистачає повітря.</p>
</div>
<div class="paragraph">
<p>Мати відпустила його й підвелася. Вона дістала з сумочки хустинку й,
тремтячою рукою, промокнула макіяж, що тік навколо її очей.</p>
</div>
<div class="paragraph">
<p>Про те, щоб батько супроводжував його до магічної частини станції Кінґс-Крос, не
могло бути й мови. У тата були проблеми навіть з тим, щоб прямо подивитися на
валізу Гаррі. Якщо магія&#8201;&#8212;&#8201;це щось у крові, то Майкл Веррес-Еванс не мав цього
ані краплі.</p>
</div>
<div class="paragraph">
<p>Отже натомість батько тільки прочистив горло.</p>
</div>
<div class="paragraph">
<p>&#8201;&#8212;&#8201;Хай щастить у школі, Гаррі,&#8201;&#8212;&#8201;сказав він.&#8201;&#8212;&#8201;Як гадаєш, я купив тобі
достатньо книжок?</p>
</div>
<div class="paragraph">
<p>Гаррі пояснив був батькові, що це, на його думку, може стати нагодою зробити
щось справді революційне й важливе, і професор Веррес-Еванс кивнув і відкинув
свій надзвичайно завантажений розклад на цілих два дні, щоб піти на &#8220;найбільший
в історії рейд по книгарнях зі вживаними книжками&#8221;, що охопив чотири міста й
призвів до появи <em>тридцяти</em> коробок наукових книжок, які тепер розмістилися на
підвальному рівні валізи Гаррі. Більшість примірників можна було придбати за фунт
чи два, проте деякі з них, безсумнівно, <em>ні</em>: наприклад, найновіший &#8220;Довідник
з хімії й фізики&#8221; чи всі томи &#8220;Британської енциклопедії&#8221; 1972 року. Тато
був намагався не дати Гаррі побачити суми на касових апаратах, але Гаррі розумів,
що батько мав витратити <em>принаймні</em> тисячу фунтів. Гаррі обіцяв був татові, що
розрахується з ним, щойно зʼясує як обміняти чаклунське золото на маґлівські гроші,
але тато сказав йому піти до дідька.</p>
</div>
<div class="paragraph">
<p>І коли батько запитав його: <em>"`Як гадаєш, я купив тобі достатньо книжок?`"</em>,
було очевидним, яку відповідь тато хоче почути.</p>
</div>
<div class="paragraph">
<p>Гаррі чомусь охрип.</p>
</div>
<div class="paragraph">
<p>&#8201;&#8212;&#8201;Книжок достатньо не буває,&#8201;&#8212;&#8201;він продекламував гасло родини Верресів, а тато
присів поряд і швидко й міцно обійняв його.&#8201;&#8212;&#8201;Проте ти, <em>безперечно</em>, спробував,&#8201;&#8212;&#8201;сказав Гаррі, і йому знову забракло повітря.&#8201;&#8212;&#8201;Це була дійсно, дійсно, <em>дійсно</em>
гарна спроба.</p>
</div>
<div class="paragraph">
<p>Тато випростався.</p>
</div>
<div class="paragraph">
<p>&#8201;&#8212;&#8201;Отже&#8230;&#8203;&#8201;&#8212;&#8201;сказав він.&#8201;&#8212;&#8201;А <em>ти</em> бачиш платформу девʼять і три чверті?</p>
</div>
<div class="paragraph">
<p>Вокзал Кінґс-Крос був величезним і жвавим, стіни й підлога були бруковані
звичайною забрудненою плиткою. Він був наповнений звичайними людьми, що поспішали у
своїх звичайних справах, вели звичайні розмови, і все це призводило до дуже-дуже
гучного звичайного шуму. Вокзал Кінґс-Кросс мав девʼяту платформу (на якій
вони стояли) і десяту (зовсім поряд), проте між девʼятою й десятою платформами
не було нічого, крім невеличкої перегородки, що не дуже надихала. Яскраве
світло зі скляного даху наочно демонструвало повну відсутність бодай якоїсь
платформи девʼять і три чверті.</p>
</div>
<div class="paragraph">
<p>Гаррі роздивлявся навколо доки не заболіли очі, повторюючи подумки <em>"`ну ж бо,
зір мага, нуж бо, зір мага`"</em>, проте зовсім нічого не зʼявилося. Він був подумав
дістати паличку й помахати нею, проте професорка Макґонеґел попереджала
його, щоб він не використовував паличку. Крім того, якщо знову буде злива
різнокольорових іскор, то його можуть заарештувати за запуск феєрверків у приміщені
вокзалу. І це якщо припустити, що паличка не вирішить зробити щось інше&#8201;&#8212;&#8201;наприклад,
підірвати весь Кінґс-Крос. Гаррі лише поверхово ознайомився зі шкільними підручниками
(хоча навіть це ознайомлення було достатньо химерним) у спробі дуже швидко визначити,
які саме наукові книжки купувати протягом наступних 48 годин.</p>
</div>
<div class="paragraph">
<p>Добре, у нього була&#8201;&#8212;&#8201;Гаррі поглянув на годинник&#8201;&#8212;&#8201;ціла година, щоб
розібратися, адже йому треба бути в потязі об одинадцятій. Можливо, це був
еквівалент тесту на IQ, щоб дурні діти не могли стати чарівниками. (А кількість
додаткового часу, який ти собі виділив, визначала твою відповідальність, яка є другим
найважливішим фактором для досягнення успіху в навчанні.)</p>
</div>
<div class="paragraph">
<p>&#8201;&#8212;&#8201;Я розберуся,&#8201;&#8212;&#8201;сказав Гаррі батькам, що досі чекали.&#8201;&#8212;&#8201;Це мабуть якась
перевірка.</p>
</div>
<div class="paragraph">
<p>Тато насупився.</p>
</div>
<div class="paragraph">
<p>&#8201;&#8212;&#8201;Гм&#8230;&#8203; може пошукаєш на землі слід з багатьох відбитків, що ведуть у якомусь
безґлуздому напрямку&#8230;&#8203;</p>
</div>
<div class="paragraph">
<p>&#8201;&#8212;&#8201;<em>Тату!</em>&#8201;&#8212;&#8201;сказав Гаррі.&#8201;&#8212;&#8201;Припини! Я ще навіть не <em>спробував</em>
розібратися самостійно!</p>
</div>
<div class="paragraph">
<p>І що найгірше&#8201;&#8212;&#8201;це була дуже гарна порада.</p>
</div>
<div class="paragraph">
<p>&#8201;&#8212;&#8201;Пробач,&#8201;&#8212;&#8201;вибачився батько.</p>
</div>
<div class="paragraph">
<p>&#8201;&#8212;&#8201;Ем&#8230;&#8203;&#8201;&#8212;&#8201;сказала мати Гаррі.&#8201;&#8212;&#8201;Я не думаю, що вони вчиняють так з учнями,
а ви? Ти впевнений, що професорка Макґонеґел тобі нічого про це не казала?</p>
</div>
<div class="paragraph">
<p>&#8201;&#8212;&#8201;Може її щось відволікло,&#8201;&#8212;&#8201;сказав Гаррі, не подумавши.</p>
</div>
<div class="paragraph">
<p>&#8201;&#8212;&#8201;<em>Гаррі!</em>&#8201;&#8212;&#8201;прошипіли тато й мама в один голос.&#8201;&#8212;&#8201;<em>Що ти накоїв?</em></p>
</div>
<div class="paragraph">
<p>&#8201;&#8212;&#8201;Я, е&#8230;&#8203;&#8201;&#8212;&#8201;Гаррі ковтнув слину.&#8201;&#8212;&#8201;Слухайте, у нас зараз немає на це часу&#8230;&#8203;</p>
</div>
<div class="paragraph">
<p>&#8201;&#8212;&#8201;<em>Гаррі!</em></p>
</div>
<div class="paragraph">
<p>&#8201;&#8212;&#8201;Я серйозно! У нас зараз немає на це часу! Адже це дійсно довга історія, а
мені треба розібратися, як потрапити до школи!</p>
</div>
<div class="paragraph">
<p>Мати закрила обличчя рукою.</p>
</div>
<div class="paragraph">
<p>&#8201;&#8212;&#8201;Наскільки все погано?</p>
</div>
<div class="paragraph">
<p>&#8201;&#8212;&#8201;Я, ем,&#8201;&#8212;&#8201;<em>я не можу про це говорити, це питання національної безпеки</em>.&#8201;&#8212;&#8201;Приблизно вдвічі менш погано, ніж інцидент з науковим проектом.</p>
</div>
<div class="paragraph">
<p>&#8201;&#8212;&#8201;<em>Гаррі!</em></p>
</div>
<div class="paragraph">
<p>&#8201;&#8212;&#8201;Я, е&#8230;&#8203; О, дивіться, там якісь люди з совою, я піду запитаю в них, як пройти
на платформу!&#8201;&#8212;&#8201;і Гаррі побіг від своїх батьків до вогненно рудої родини, його
валіза самостійно поплазувала за ним.</p>
</div>
<div class="paragraph">
<p>Пухкенька жіночка дивилася на нього, доки він підходив.</p>
</div>
<div class="paragraph">
<p>&#8201;&#8212;&#8201;Вітаю, любий. Вперше до Гоґвортсу? Рон також новенький,&#8201;&#8212;&#8201;а потім вона
пильно поглянула на нього.&#8201;&#8212;&#8201;<em>Гаррі Поттер?</em></p>
</div>
<div class="paragraph">
<p>Четверо хлопців, руда дівчинка, сова&#8201;&#8212;&#8201;усі розвернулися й завмерли на місці.</p>
</div>
<div class="paragraph">
<p>&#8201;&#8212;&#8201;Ну <em>як же так!</em>&#8201;&#8212;&#8201;не витримав Гаррі. Він був планував представлятися як
Гаррі Веррес, принаймні, доки не потрапить до Гоґвортсу.&#8201;&#8212;&#8201;Я ж купив спортивну
повʼязку й все таке! Як ви дізналися, хто я такий?</p>
</div>
<div class="paragraph">
<p>&#8201;&#8212;&#8201;Так,&#8201;&#8212;&#8201;сказав професор Веррес-Еванс, що широкими пружними кроками підійшов
з-за Гаррі,&#8201;&#8212;&#8201;<em>звідки</em> ви дізналися, хто він такий?&#8201;&#8212;&#8201;У його голосі відчувалася
явна погроза.</p>
</div>
<div class="paragraph">
<p>&#8201;&#8212;&#8201;Ми бачили тебе в газетах,&#8201;&#8212;&#8201;сказав один з двох ідентичних близнюків.</p>
</div>
<div class="paragraph">
<p>&#8201;&#8212;&#8201;<em>ГАРРІ!</em></p>
</div>
<div class="paragraph">
<p>&#8201;&#8212;&#8201;<em>Тату!</em> Все не так! Це через те, що я переміг Темного Лорда Відомо-Кого,
коли мені був один рік!</p>
</div>
<div class="paragraph">
<p>&#8201;&#8212;&#8201;<em>ЩО?</em></p>
</div>
<div class="paragraph">
<p>&#8201;&#8212;&#8201;Мама може пояснити.</p>
</div>
<div class="paragraph">
<p>&#8201;&#8212;&#8201;<em>ЩО?</em></p>
</div>
<div class="paragraph">
<p>&#8201;&#8212;&#8201;Ем&#8230;&#8203; Майкле, любий, є деякі речі, якими я вирішила не турбувати тебе дотепер&#8230;&#8203;</p>
</div>
<div class="paragraph">
<p>&#8201;&#8212;&#8201;Перепрошую,&#8201;&#8212;&#8201;сказав Гаррі рудоволосій родині, всі члени якої витріщалися на
нього,&#8201;&#8212;&#8201;проте мені б надзвичайно допомогло, якби ви могли підказати як потрапити
до платформи девʼять і три чверті <em>прямо зараз</em>.</p>
</div>
<div class="paragraph">
<p>&#8201;&#8212;&#8201;А,&#8201;&#8212;&#8201;сказала жінка. Вона підняла руку й вказала на стіну між платформами.&#8201;&#8212;&#8201;Просто йди до турнікета між девʼятою й десятою платформами. Не зупиняйся й
не бійся, що наскочиш на нього, це дуже важливо. Якщо переживаєш, то найкраще
взяти й побігти.</p>
</div>
<div class="paragraph">
<p>&#8201;&#8212;&#8201;І в жодному разі не думай про слона.</p>
</div>
<div class="paragraph">
<p>&#8201;&#8212;&#8201;<em>Джордже!</em> Не зважай, Гаррі, любий, немає жодної причини не думати про
слона.</p>
</div>
<div class="paragraph">
<p>&#8201;&#8212;&#8201;Мамо, я Фред, а не Джордж&#8230;&#8203;</p>
</div>
<div class="paragraph">
<p>&#8201;&#8212;&#8201;Дякую!&#8201;&#8212;&#8201;сказав Гаррі й одразу побіг до турнікета&#8230;&#8203;</p>
</div>
<div class="paragraph">
<p>Хвилиночку, це не спрацює <em>якщо я не повірю?</em></p>
</div>
<div class="paragraph">
<p>Ось у таких випадках Гаррі ненавидів свій розум за те, що той працює достатньо
швидко щоб усвідомити доречність &#8220;обґрунтованих сумнівів&#8221; у такій ситуації.
Тобто, якби він рушив з місця з думкою, що пройде крізь турнікет, то
все було б гаразд. Тільки от тепер він хвилювався, чи достатньо він <em>вірить</em>,
що пройде крізь турнікет. А це означало, що він і <em>справді</em> хвилювався, чи не
вдариться він об нього&#8230;&#8203;</p>
</div>
<div class="paragraph">
<p>&#8201;&#8212;&#8201;<em>Гаррі! Повернись-но сюди, я чекаю на пояснення!</em>&#8201;&#8212;&#8201;це був його тато.</p>
</div>
<div class="paragraph">
<p>Гаррі заплющив очі й ігнорував усе, що знав про виправдану достовірність, і
просто спробував <em>дуже сильно</em> повірити, що він пройде крізь турнікет, і&#8230;&#8203;</p>
</div>
<div class="paragraph">
<p>&#8230;&#8203;звуки навколо змінилися.</p>
</div>
<div class="paragraph">
<p>Гаррі розплющив очі й різко зупинився. Він почувався дещо брудним через те, що
свідомо змусив себе повірити в щось.</p>
</div>
<div class="paragraph">
<p>Він стояв просто неба на світлій платформі, поряд з єдиним величезним потягом&#8201;&#8212;&#8201;чотирнадцять довгих вагонів завершувалися масивним паротягом з яскраво-червоного
металу, а високий димар загрожував смертю якості повітря. На платформі вже було
трохи людно (хоча Гаррі прийшов на цілу годину раніше); десятки дітей з батьками
купчилися навколо лавок, столів і різноманітних вуличних торговців та їхніх прилавків.</p>
</div>
<div class="paragraph">
<p>Без жодних сумнівів, цього всього на вокзалі Кінґс-Крос не було, а місця, щоб
приховати це все, там не вистачило б.</p>
</div>
<div class="paragraph">
<p><em>Добре, отже є три можливості: (а) я просто телепортувався в якесь геть інше
місце; (б) вони можуть складати простір без жодних проблем; (в) вони просто
ігнорують усі правила.</em></p>
</div>
<div class="paragraph">
<p>Гаррі почув ковзний звук позаду себе, обернувся й побачив, що його валіза дійсно
слідувала за ним на своїх маленьких щупальцях з кігтями. Очевидно, що з чарівних
причин його багаж також спромігся повірити достатньо сильно, щоб пройти крізь
турнікет. Насправді, це дещо непокоїло, коли Гаррі замислився.</p>
</div>
<div class="paragraph">
<p>За мить наймолодший рудий хлопець вбіг через залізну арку (залізна арка?).
Він тягнув валізу за собою на мотузці й ледь не зіткнувся з Гаррі.
Гаррі, що почувався дурним через те, що залишився на місці, швидко почав
рухатися геть від місця прибуття, а рудий хлопець пішов за ним, сильно
смикаючи валізу за мотузку, щоб не відставати. За мить біла сова пролетіла
через арку й присіла на плечі хлопця.</p>
</div>
<div class="paragraph">
<p>&#8201;&#8212;&#8201;Трясця,&#8201;&#8212;&#8201;сказав рудий хлопець,&#8201;&#8212;&#8201;ти <em>справді</em> Гаррі Поттер?</p>
</div>
<div class="paragraph">
<p><em>Скільки можна.</em></p>
</div>
<div class="paragraph">
<p>&#8201;&#8212;&#8201;У мене немає логічного методу знати напевно. Батьки виховали мене
<em>в переконанні</em>, що мене звуть Гаррі Джеймс Поттер-Еванс-Веррес, і багато людей
стверджують, що я <em>схожий</em> на своїх батьків, я маю на увазі моїх інших
батьків, проте,&#8201;&#8212;&#8201;Гаррі спохмурнів, коли усвідомив,&#8201;&#8212;&#8201;наскільки <em>мені</em>
відомо, цілком можливе існування заклять, що видозмінюють зовнішність дитини
на потрібну&#8230;&#8203;</p>
</div>
<div class="paragraph">
<p>&#8201;&#8212;&#8201;Е&#8230;&#8203; Що, друже?</p>
</div>
<div class="paragraph">
<p><em>Цей не йде до Рейвенклову, як я розумію.</em></p>
</div>
<div class="paragraph">
<p>&#8201;&#8212;&#8201;Так, я Гаррі Поттер.</p>
</div>
<div class="paragraph">
<p>&#8201;&#8212;&#8201;Мене звуть Рон Візлі,&#8201;&#8212;&#8201;сказав високий худий ластатий хлопець з довгим
носом і простягнув руку, яку Гаррі ввічливо потиснув, доки вони йшли. Сова
привіталася з Гаррі дивно точним і чемним уханням (яке, насправді, більше
скидалося на звук &#8220;ііг&#8221;, що здивувало Гаррі).</p>
</div>
<div class="paragraph">
<p>Саме тоді Гаррі усвідомив наближення неминучої катастрофи.</p>
</div>
<div class="paragraph">
<p>&#8201;&#8212;&#8201;Секундочку,&#8201;&#8212;&#8201;сказав він Рону й відкрив одну з шухляд валізи&#8201;&#8212;&#8201;ту, в якій,
якщо він правильно памʼятав, мав бути&#8201;&#8212;&#8201;і був&#8201;&#8212;&#8201;його зимовий одяг. Гаррі знайшов
найлегший зі своїх шарфів під зимовим пальтом. Він зняв свою повʼязку, якомога
швидше розгорнув шалик і обмотав його навколо обличчя. Було трохи спекотно, особливо
враховуючи літню пору, проте Гаррі міг це витримати.</p>
</div>
<div class="paragraph">
<p>Потім він закрив шухляду, витягнув іншу й дістав чорну чаклунську мантію, яку
натягнув через голову, адже тепер він був поза територією маґлів.</p>
</div>
<div class="paragraph">
<p>&#8201;&#8212;&#8201;Ось так,&#8201;&#8212;&#8201;сказав Гаррі. Звук був трохи приглушений через шарф на його обличчі.
Він обернувся до Рона.&#8201;&#8212;&#8201;Ну як я виглядаю? По-дурному, знаю, проте чи можна в мені
розпізнати Гаррі Поттера?</p>
</div>
<div class="paragraph">
<p>&#8201;&#8212;&#8201;Е,&#8201;&#8212;&#8201;сказав Рон. Він закрив рота, що перед тим був відкритим.&#8201;&#8212;&#8201;Не думаю,
Гаррі.</p>
</div>
<div class="paragraph">
<p>&#8201;&#8212;&#8201;Дуже добре,&#8201;&#8212;&#8201;сказав Гаррі.&#8201;&#8212;&#8201;Втім, щоб вся ця вправа не втратила сенс, ти
відтепер звертатимешся до мене,&#8201;&#8212;&#8201;Веррес вже може не спрацювати,&#8201;&#8212;&#8201;&#8220;містер Спу&#8221;.</p>
</div>
<div class="paragraph">
<p>&#8201;&#8212;&#8201;Добре, Гаррі,&#8201;&#8212;&#8201;невпевнено сказав Рон.</p>
</div>
<div class="paragraph">
<p><em>У цьому хлопцеві Сили не спостерігаю я.</em></p>
</div>
<div class="paragraph">
<p>&#8201;&#8212;&#8201;Називай&#8230;&#8203; мене&#8230;&#8203; містер&#8230;&#8203; Спу.</p>
</div>
<div class="paragraph">
<p>&#8201;&#8212;&#8201;Гаразд, містере Спу&#8230;&#8203;&#8201;&#8212;&#8201;Рон затнувся.&#8201;&#8212;&#8201;Я не можу, через це я почуваюся
дурним.</p>
</div>
<div class="paragraph">
<p><em>Це не просто почуття.</em></p>
</div>
<div class="paragraph">
<p>&#8201;&#8212;&#8201;Добре. <em>Сам</em> вибери імʼя.</p>
</div>
<div class="paragraph">
<p>&#8201;&#8212;&#8201;Містер Гармата,&#8201;&#8212;&#8201;одразу сказав Рон.&#8201;&#8212;&#8201;На честь &#8220;Гармат із Чадлі&#8221;.</p>
</div>
<div class="paragraph">
<p>&#8201;&#8212;&#8201;А&#8230;&#8203;&#8201;&#8212;&#8201;Гаррі знав, що страшенно пошкодує про це питання.&#8201;&#8212;&#8201;Хто чи що таке ці
&#8220;Гармати з Чадлі&#8221;?</p>
</div>
<div class="paragraph">
<p>&#8201;&#8212;&#8201;<em>Хто такі &#8220;Гармати з Чадлі&#8221;?</em> Усього лише найдивовижніша команда за всю
історію квідичу! Так, вони посіли останнє місце в лізі останнього року, проте&#8230;&#8203;</p>
</div>
<div class="paragraph">
<p>&#8201;&#8212;&#8201;Що таке квідич?</p>
</div>
<div class="paragraph">
<p>Це питання також було помилкою.</p>
</div>
<div class="paragraph">
<p>&#8201;&#8212;&#8201;Отже, дозволь прояснити,&#8201;&#8212;&#8201;сказав Гаррі, коли здалося, що пояснення Рона
(а також відповідне жестикулювання) почали вщухати.&#8201;&#8212;&#8201;Той, хто зловить снич здобуває
<em>сто пʼятдесят очок?</em></p>
</div>
<div class="paragraph">
<p>&#8201;&#8212;&#8201;Ага&#8230;&#8203;</p>
</div>
<div class="paragraph">
<p>&#8201;&#8212;&#8201;Скільки десятиочкових мʼячів зазвичай забиває команда <em>без</em> врахування
снича?</p>
</div>
<div class="paragraph">
<p>&#8201;&#8212;&#8201;Гм, мабуть пʼятнадцять-двадцять у професійних матчах&#8230;&#8203;</p>
</div>
<div class="paragraph">
<p>&#8201;&#8212;&#8201;Це просто неправильно. Це порушує всі можливі правила ігрового дизайну.
Слухай, решта гри нібито має сенс, я маю на увазі для спорту, проте, якщо по
простому, то ти кажеш, що ловля снича перекреслює майже всі нормально отримані
очки. Два ловці літають собі нагорі й шукають снич, і зазвичай не взаємодіють з
кимось ще; хто помітить снич першим залежить здебільшого від удачі&#8230;&#8203;</p>
</div>
<div class="paragraph">
<p>&#8201;&#8212;&#8201;Це не удача!&#8201;&#8212;&#8201;запротестував Рон.&#8201;&#8212;&#8201;Ти маєш рухати очима правильним чином&#8230;&#8203;</p>
</div>
<div class="paragraph">
<p>&#8201;&#8212;&#8201;Це не <em>інтерактивно</em>&#8201;&#8212;&#8201;немає жодної взаємодії з іншими гравцями, та й
наскільки цікаво дивитися, як хтось неймовірно добре рухає очима? І потім, який
би ловець не кинувся за сничем і не спіймав його, все одно вся праця решти гравців
стає марною. Це ніби хтось взяв справжню гру й прищепив туди безґлузду
додаткову позицію, щоб хтось міг стати найважливішим гравцем без необхідності
справді брати участь чи вивчати решту гри. Хто був першим ловцем, дурнуватий
син короля, що хотів грати у квідич, проте не міг збагнути правил?&#8201;&#8212;&#8201;насправді, тепер, коли Гаррі подумав про це, він вирішив, що це на диво гарна
гіпотеза. Посадіть його на мітлу й скажіть ловити блискучу штучку&#8230;&#8203;</p>
</div>
<div class="paragraph">
<p>Обличчя Рона стало сердитим.</p>
</div>
<div class="paragraph">
<p>&#8201;&#8212;&#8201;Якщо тобі не подобається квідич, не обов’язково з нього знущатися!</p>
</div>
<div class="paragraph">
<p>&#8201;&#8212;&#8201;Якщо ти не можеш критикувати, то не можеш оптимізувати. Я пропоную спосіб
<em>поліпшити гру</em>. Він дуже простий. Треба позбутися снича.</p>
</div>
<div class="paragraph">
<p>&#8201;&#8212;&#8201;Вони не змінять гру лише через те, що <em>ти</em> так сказав!</p>
</div>
<div class="paragraph">
<p>&#8201;&#8212;&#8201;Я <em>хлопчик, що вижив</em>, знаєш. Люди послухають мене. І, можливо, якщо я
переконаю їх змінити гру в Гоґвортсі, нововведення розповсюдиться.</p>
</div>
<div class="paragraph">
<p>Обличчям Рона запанував цілковитий жах.</p>
</div>
<div class="paragraph">
<p>&#8201;&#8212;&#8201;Але, але ж якщо позбутися снича, то як знати, коли закінчується гра?</p>
</div>
<div class="paragraph">
<p>&#8201;&#8212;&#8201;<em>Купіть. Годинника.</em> Так буде набагато чесніше, ніж коли одна гра
закінчується за десять хвилин, а інша не завершується годинами. До того ж,
розклад буде набагато більш передбачуваним для глядачів,&#8201;&#8212;&#8201;Гаррі зітхнув.&#8201;&#8212;&#8201;Ой, та годі вже обдаровувати мене поглядом цілковитого жаху. <em>Насправді</em>,
я, напевно, не витрачатиму час, щоб знищити цю жалюгідну подобу національного
спорту й створити його знову, сильнішим і розумнішим, за образом своїм. Існують
набагато, набагато, <em>набагато</em> важливіші речі, про які я маю турбуватися,&#8201;&#8212;&#8201;Гаррі замислився.&#8201;&#8212;&#8201;З іншого боку, щоб написати 95 тез безсничової реформації
та прибити їх до дверей церкви <em>не знадобиться багато часу</em>&#8230;&#8203;</p>
</div>
<div class="paragraph">
<p>&#8201;&#8212;&#8201;Поттере,&#8201;&#8212;&#8201;протягнув голос молодого хлопця,&#8201;&#8212;&#8201;<em>що це</em> на твоєму обличчі
і <em>що це</em> стоїть поряд з тобою?</p>
</div>
<div class="paragraph">
<p>Вираз жаху на обличчі Рона поступився виразу щирої ненависті.</p>
</div>
<div class="paragraph">
<p>&#8201;&#8212;&#8201;<em>Ти!</em></p>
</div>
<div class="paragraph">
<p>Гаррі повернув голову. І справді, це був Драко Мелфой, який може й був змушений
одягнути стандартну шкільну мантію, проте відігрався на валізі, що була
принаймні такою ж магічною, як валіза Гаррі, але набагато елегантнішою,
декорованою сріблом і смарагдами, а також оздобленою, як здогадався Гаррі,
родинним гербом Мелфоїв: красивою ікластою змією над двома перехрещеними
паличками зі слонової кістки.</p>
</div>
<div class="paragraph">
<p>&#8201;&#8212;&#8201;Драко!&#8201;&#8212;&#8201;сказав Гаррі.&#8201;&#8212;&#8201;Ем, чи Мелфой, якщо тобі так більше подобається,
хоча мені це більше нагадує про Луціуса. Радий, що в тебе все гаразд після, гм,
нашої попередньої зустрічі. Це Рон Візлі. А я намагаюся зберігати інкогніто, тому
називай мене, гм,&#8201;&#8212;&#8201;Гаррі подивився на свою мантію,&#8201;&#8212;&#8201;містер Блек.</p>
</div>
<div class="paragraph">
<p>&#8201;&#8212;&#8201;<em>Гаррі!</em>&#8201;&#8212;&#8201;прошипів Рон.&#8201;&#8212;&#8201;Ти не можеш використовувати <em>це</em> імʼя!</p>
</div>
<div class="paragraph">
<p>Гаррі кліпнув очима.</p>
</div>
<div class="paragraph">
<p>&#8201;&#8212;&#8201;Чому ні?&#8201;&#8212;&#8201;<em>воно</em> звучало приємно темно, наче міжнародна людина-загадка&#8230;&#8203;</p>
</div>
<div class="paragraph">
<p>&#8201;&#8212;&#8201;Я б сказав, це <em>гарне</em> імʼя,&#8201;&#8212;&#8201;відповів Драко,&#8201;&#8212;&#8201;проте воно належить
шляхетному й найдавнішому родові Блеків. Я називатиму тебе містер Срібло.</p>
</div>
<div class="paragraph">
<p>&#8201;&#8212;&#8201;<em>Ти</em>, відійди геть від&#8230;&#8203; від містера Золото,&#8201;&#8212;&#8201;холодно сказав
Рон і зробив крок уперед.&#8201;&#8212;&#8201;Йому не треба розмовляти з такими, як ти.</p>
</div>
<div class="paragraph">
<p>Гаррі підняв руку в спробі примирити їх.</p>
</div>
<div class="paragraph">
<p>&#8201;&#8212;&#8201;Досить з мене містера Бронз, дякую за схему іменування. І, Роне, ем,&#8201;&#8212;&#8201;Гаррі відчайдушно намагався вигадати, як це сказати,&#8201;&#8212;&#8201;Я радий, що ти
так&#8230;&#8203; захоплено мене захищаєш, проте я не те щоб проти розмовляти з Драко&#8230;&#8203;</p>
</div>
<div class="paragraph">
<p>Видавалося, що це було останньою краплею для Рона&#8201;&#8212;&#8201;той обернувся до Гаррі з
палаючими обуренням очима.</p>
</div>
<div class="paragraph">
<p>&#8201;&#8212;&#8201;<em>Що?</em> Ти хоч <em>знаєш</em>, хто це такий?</p>
</div>
<div class="paragraph">
<p>&#8201;&#8212;&#8201;Так, Роне,&#8201;&#8212;&#8201;сказав Гаррі,&#8201;&#8212;&#8201;можливо, ти памʼятаєш, що я назвав його
&#8220;Драко&#8221;, і йому не треба було представлятися.</p>
</div>
<div class="paragraph">
<p>Драко хихикнув. Його очі засяяли, коли він побачив білу сову на плечі Рона.</p>
</div>
<div class="paragraph">
<p>&#8201;&#8212;&#8201;О, а <em>це</em> що?&#8201;&#8212;&#8201;протягнув Драко сповненим злобою голосом.&#8201;&#8212;&#8201;Де ж відомий
пацюк родини Візлі?</p>
</div>
<div class="paragraph">
<p>&#8201;&#8212;&#8201;Похований на подвірʼї,&#8201;&#8212;&#8201;холодно відповів Рон.</p>
</div>
<div class="paragraph">
<p>&#8201;&#8212;&#8201;Ах, як сумно. Пот&#8230;&#8203; ем, містере Бронз, я маю зазначити, що родина Візлі
має, як широко визнано, <em>найкращу у світі історію про домашніх тварин</em>.
Не хочеш розказати, Візлі?</p>
</div>
<div class="paragraph">
<p>Обличчя Рона скривилося.</p>
</div>
<div class="paragraph">
<p>&#8201;&#8212;&#8201;Ти б не вважав це смішним, якби таке сталося з <em>твоєю</em> родиною!</p>
</div>
<div class="paragraph">
<p>&#8201;&#8212;&#8201;О,&#8201;&#8212;&#8201;промуркотів Драко,&#8201;&#8212;&#8201;проте таке <em>ніколи</em> б не сталося з Мелфоями.</p>
</div>
<div class="paragraph">
<p>Руки Рона стиснулися в кулаки&#8230;&#8203;</p>
</div>
<div class="paragraph">
<p>&#8201;&#8212;&#8201;Достатньо,&#8201;&#8212;&#8201;сказав Гаррі, намагаючись надати своєму голосу якомога більше
спокійного авторитету. Було очевидно: про що б тут не йшлося, рудому хлопчику
було боляче згадувати про це.&#8201;&#8212;&#8201;Якщо Рон не хоче розмовляти про це, то він не
має розмовляти про це, і я прошу тебе не розмовляти про це також.</p>
</div>
<div class="paragraph">
<p>Драко здивовано подивився на Гаррі, а Рон кивнув.</p>
</div>
<div class="paragraph">
<p>&#8201;&#8212;&#8201;Правильно, Гаррі! Тобто містере Бронз! Бачиш, що він за людина? Тепер скажи
йому піти геть!</p>
</div>
<div class="paragraph">
<p>Гаррі подумки долічив до десяти, він робив це дуже швидко: <em>"`12345678910`"</em>&#8201;&#8212;&#8201;дивна звичка, що залишилася ще з пʼяти років, коли мама вперше була сказала
йому зробити це, і Гаррі був зробив висновок, що якщо він полічить якомога
швидше, це не зменшить ефективність методу.</p>
</div>
<div class="paragraph">
<p>&#8201;&#8212;&#8201;Я не збираюся казати йому йти геть,&#8201;&#8212;&#8201;спокійно сказав Гаррі.&#8201;&#8212;&#8201;Я залюбки
спілкуватимусь з ним, якщо він цього хоче.</p>
</div>
<div class="paragraph">
<p>&#8201;&#8212;&#8201;Ну, я не збираюся вештатися з тим, хто вештається з Драко Мелфоєм,&#8201;&#8212;&#8201;холодно
промовив Рон.</p>
</div>
<div class="paragraph">
<p>Гаррі знизав плечима.</p>
</div>
<div class="paragraph">
<p>&#8201;&#8212;&#8201;Це тобі вирішувати. <em>Я</em> не збираюся дозволяти комусь вказувати мені, з ким
можна вештатися, а з ким ні,&#8201;&#8212;&#8201;подумки він повторював: <em>будь ласка, іди
геть, будь ласка, іди геть&#8230;&#8203;</em></p>
</div>
<div class="paragraph">
<p>На обличчі Рона залишився лише подив, ніби він дійсно очікував, що його фраза
спрацює. Рон розвернувся, смикнув мотузку від свого багажу, і помчав далі
платформою.</p>
</div>
<div class="paragraph">
<p>&#8201;&#8212;&#8201;Якщо він тобі не подобається,&#8201;&#8212;&#8201;з цікавістю запитав Драко,&#8201;&#8212;&#8201;то чому ти
просто не пішов собі?</p>
</div>
<div class="paragraph">
<p>&#8201;&#8212;&#8201;Ем&#8230;&#8203; його мати допомогла мені розібратися, як дістатися цієї платформи з
вокзалу Кінґс-Крос, тому мені було складно сказати йому відчепитися. І не
те щоб я <em>ненавидів</em> цього Рона,&#8201;&#8212;&#8201;сказав Гаррі,&#8201;&#8212;&#8201;я просто, просто&#8230;&#8203;&#8201;&#8212;&#8201;Гаррі не міг знайти слів.</p>
</div>
<div class="paragraph">
<p>&#8201;&#8212;&#8201;Не бачиш сенсу в його існуванні?&#8201;&#8212;&#8201;запропонував Драко.</p>
</div>
<div class="paragraph">
<p>&#8201;&#8212;&#8201;Щось таке.</p>
</div>
<div class="paragraph">
<p>&#8201;&#8212;&#8201;У будь-якому разі, Поттере&#8230;&#8203; якщо тебе дійсно виховали маґли&#8230;&#8203;&#8201;&#8212;&#8201;Драко
зробив паузу, ніби чекав, що Гаррі заперечуватиме, проте той мовчав,&#8201;&#8212;&#8201;то ти
можеш не знати, що таке бути знаменитим. Люди хочуть забрати <em>весь</em> наш
час. Ти <em>мусиш</em> навчитися казати &#8220;ні&#8221;.</p>
</div>
<div class="paragraph">
<p>Гаррі кивнув з нарочито задумливим виразом обличчя.</p>
</div>
<div class="paragraph">
<p>&#8201;&#8212;&#8201;Це скидається на гарну пораду.</p>
</div>
<div class="paragraph">
<p>&#8201;&#8212;&#8201;Якщо ти стараєшся бути ввічливим, то в результаті просто витрачаєш більшість
часу на найнавʼязливіших. Виріши, з ким ти <em>хочеш</em> проводити час, і зроби
так, щоб решта пішли собі. Ти новенький тут, Поттере, отже всі складатимуть
думку про тебе на основі того, з ким тебе побачать, і ти не хочеш, щоб тебе
бачили з кимось на кшталт Рона Візлі.</p>
</div>
<div class="paragraph">
<p>Гаррі знову кивнув.</p>
</div>
<div class="paragraph">
<p>&#8201;&#8212;&#8201;Якщо ти не проти, ти не міг би розказати, як ти мене впізнав?</p>
</div>
<div class="paragraph">
<p>&#8201;&#8212;&#8201;<em>Містере Бронз</em>,&#8201;&#8212;&#8201;протягнув Драко,&#8201;&#8212;&#8201;не забувай, я <em>вже</em> зустрічав
тебе. Я побачив, як хтось ходить із шарфом, обгорнутим навколо голови,
і робить із себе посміховисько. Отже я <em>здогадався</em>.</p>
</div>
<div class="paragraph">
<p>Гаррі схилив голову, він сприйняв це як комплімент.</p>
</div>
<div class="paragraph">
<p>&#8201;&#8212;&#8201;Мені <em>страшенно</em> прикро щодо цього,&#8201;&#8212;&#8201;сказав Гаррі.&#8201;&#8212;&#8201;Я маю на увазі
нашу першу зустріч. Я не хотів посоромити тебе перед Луціусом.</p>
</div>
<div class="paragraph">
<p>Драко відмахнувся й дивно подивився на Гаррі.</p>
</div>
<div class="paragraph">
<p>&#8201;&#8212;&#8201;Мені лише прикро, що батько не зайшов під час <em>твоїх</em> лестощів <em>мені</em>&#8230;&#8203;&#8201;&#8212;&#8201;Драко розсміявся.&#8201;&#8212;&#8201;Але <em>дякую тобі</em> за те, що ти сказав батькові. Якби не
це, мені було б набагато складніше все пояснити.</p>
</div>
<div class="paragraph">
<p>Гаррі вклонився нижче.</p>
</div>
<div class="paragraph">
<p>&#8201;&#8212;&#8201;І <em>тобі</em> спасибі за те, що віддячив тим, що сказав професорці Макґонеґел.</p>
</div>
<div class="paragraph">
<p>&#8201;&#8212;&#8201;Будь ласка. Хоча, напевно, одна з помічниць поділилася таємницею з найближчою
подругою, адже батько каже, що вже ходять <em>дивні чутки</em>, ніби в нас з тобою була
бійка чи щось таке.</p>
</div>
<div class="paragraph">
<p>&#8201;&#8212;&#8201;Йой,&#8201;&#8212;&#8201;сказав Гаррі й здригнувся,&#8201;&#8212;&#8201;мені <em>справді</em> шкода&#8230;&#8203;</p>
</div>
<div class="paragraph">
<p>&#8201;&#8212;&#8201;Та ні, ми до такого звикли&#8201;&#8212;&#8201;лише Мерлінові відомо, скільки вже чуток ходить
про родину Мелфоїв.</p>
</div>
<div class="paragraph">
<p>Гаррі кивнув.</p>
</div>
<div class="paragraph">
<p>&#8201;&#8212;&#8201;Радий чути, що в тебе немає через це неприємностей.</p>
</div>
<div class="paragraph">
<p>Драко самовдоволено посміхнувся.</p>
</div>
<div class="paragraph">
<p>&#8201;&#8212;&#8201;Батько має, ем, <em>витончене</em> почуття гумору, проте <em>розуміє</em> заведення
друзів. Розуміє <em>дуже</em> добре. Протягом останнього місяця він змушував мене
щовечора перед сном повторювати &#8220;Я заведу друзів у Гоґвортсі&#8221;. Коли я йому все
розʼяснив, і він побачив, що саме це я й робив, він купив мені морозива.</p>
</div>
<div class="paragraph">
<p>Гаррі роззявив рота.</p>
</div>
<div class="paragraph">
<p>&#8201;&#8212;&#8201;<em>Ти викрутив це так, що отримав морозиво?</em></p>
</div>
<div class="paragraph">
<p>Драко кивнув. Він був до щирця самовдоволеним, як і мав після такого подвигу.</p>
</div>
<div class="paragraph">
<p>&#8201;&#8212;&#8201;Ну, батько, звісно, <em>знав</em>, що я роблю, проте саме він мене навчив тому,
<em>як</em> це робити, і якщо я шкірюсь правильним чином <em>доки</em> я це роблю, то це
стає частиною особливого звʼязку між батьком та сином, і тоді він <em>має</em> купити
мені морозива, бо інакше я зроблю сумне обличчя, ніби гадаю, що розчарував його.</p>
</div>
<div class="paragraph">
<p>Гаррі задумливо окинув поглядом Драко, адже відчув присутність другого майстра.</p>
</div>
<div class="paragraph">
<p>&#8201;&#8212;&#8201;Ти брав <em>уроки</em> з маніпулювання людьми?</p>
</div>
<div class="paragraph">
<p>&#8201;&#8212;&#8201;Авжеж,&#8201;&#8212;&#8201;гордовито сказав Драко.&#8201;&#8212;&#8201;Я ж <em>Мелфой</em>. Батько найняв мені
репетиторів.</p>
</div>
<div class="paragraph">
<p>&#8201;&#8212;&#8201;Ого,&#8201;&#8212;&#8201;сказав Гаррі. Те, що він прочитав книжку Роберта Чалдині &#8220;Вплив:
наука й практика&#8221; навряд можна було порівнювати з такою підготовкою (хоча все
одно це була неймовірна книжка).&#8201;&#8212;&#8201;Твій тато майже такий само класний, як і
мій.</p>
</div>
<div class="paragraph">
<p>Брови Драко пихато піднялися.</p>
</div>
<div class="paragraph">
<p>&#8201;&#8212;&#8201;О? І що ж робить <em>твій</em> батько?</p>
</div>
<div class="paragraph">
<p>&#8201;&#8212;&#8201;Він купує мені книжки.</p>
</div>
<div class="paragraph">
<p>Драко обміркував це.</p>
</div>
<div class="paragraph">
<p>&#8201;&#8212;&#8201;Якось не дуже вражає.</p>
</div>
<div class="paragraph">
<p>&#8201;&#8212;&#8201;Це треба бачити. Хай там як, я радий чути, що в тебе все гаразд. Луціус на
тебе так дивився, що я гадав він тебе р-розіпне.</p>
</div>
<div class="paragraph">
<p>&#8201;&#8212;&#8201;Мій батько справді любить мене,&#8201;&#8212;&#8201;впевнено сказав Драко.&#8201;&#8212;&#8201;Він ніколи б
такого не зробив.</p>
</div>
<div class="paragraph">
<p>&#8201;&#8212;&#8201;Ем&#8230;&#8203;&#8201;&#8212;&#8201;сказав Гаррі. Він згадав біловолосу елегантну постать в чорній мантії,
що увірвалася до крамниці мадам Малкін, тримаючи в руках розкішний смертоносний
ціпок зі срібною рукояткою. Йому було вкрай складно уявити цю людину в ролі
люблячого тата.&#8201;&#8212;&#8201;Не зрозумій мене неправильно, проте звідки ти це <em>знаєш</em>?</p>
</div>
<div class="paragraph">
<p>&#8201;&#8212;&#8201;Га?&#8201;&#8212;&#8201;було очевидно, що зазвичай Драко таких питань собі не ставив.</p>
</div>
<div class="paragraph">
<p>&#8201;&#8212;&#8201;Я ставлю фундаментальне питання раціональності: чому ти віриш у те, у що
віриш? Що, ти гадаєш, ти знаєш і як, ти гадаєш, ти це знаєш? Чому ти впевнений,
що Луціус не пожертвує тобою так само, як і всім іншим, заради влади?</p>
</div>
<div class="paragraph">
<p>Драко знову дивно поглянув на Гаррі.</p>
</div>
<div class="paragraph">
<p>&#8201;&#8212;&#8201;А що <em>ти</em> знаєш про батька?</p>
</div>
<div class="paragraph">
<p>&#8201;&#8212;&#8201;Гм&#8230;&#8203; член Чарверсуду, член Ради опікунів Гоґвортсу, неймовірно заможний, має
увагу міністра Фаджа, має прихильність міністра Фаджа, імовірно має якісь вкрай
компрометуючі світлини міністра Фаджа. Тепер, коли Темного Лорда не стало,&#8201;&#8212;&#8201;найвідоміший захисник чистої крові, колишній смертежер, на якому було
виявлено Чорну мітку, проте він відкараскався заявами, нібито був під
закляттям &#8220;Імперіус&#8221;, що було сміховинно неправдоподібно, майже ніхто не вірить
у це&#8230;&#8203; Зло з великої літери &#8220;З&#8221;, природжений вбивця&#8230;&#8203; Гадаю це все.</p>
</div>
<div class="paragraph">
<p>Очі Драко звузилися до щілинок.</p>
</div>
<div class="paragraph">
<p>&#8201;&#8212;&#8201;Це Макґонеґел тобі сказала, чи не так?</p>
</div>
<div class="paragraph">
<p>&#8201;&#8212;&#8201;Ні, вона відмовлялася сказати <em>бодай слово</em> про Луціуса навпісля, крім
того, що я маю триматися від нього подалі. Отже, під час інциденту в крамниці
зіллєваріння, доки професорка Макґонеґел була зайнята кричанням на крамаря й
спробами все владнати, я схопив одного з покупців і розпитав <em>його</em> про
Луціуса.</p>
</div>
<div class="paragraph">
<p>Очі Драко знову розширилися.</p>
</div>
<div class="paragraph">
<p>&#8201;&#8212;&#8201;Ти <em>дійсно</em> це зробив?</p>
</div>
<div class="paragraph">
<p>Гаррі здивовано подивився на Драко.</p>
</div>
<div class="paragraph">
<p>&#8201;&#8212;&#8201;Якщо я збрехав першого разу, не скажу ж я тобі правду лише через те, що ти
запитав двічі.</p>
</div>
<div class="paragraph">
<p>Драко знадобився деякий час, щоб сприйняти це.</p>
</div>
<div class="paragraph">
<p>&#8201;&#8212;&#8201;Ти просто приречений потрапити до Слизерину.</p>
</div>
<div class="paragraph">
<p>&#8201;&#8212;&#8201;Я просто приречений потрапити до Рейвенклову, красно дякую. Мені потрібна
влада лише для того, щоб отримувати книжки.</p>
</div>
<div class="paragraph">
<p>Драко хихикнув.</p>
</div>
<div class="paragraph">
<p>&#8201;&#8212;&#8201;Ага, звісно. Хай там як&#8230;&#8203; Відповідь на твоє питання&#8230;&#8203;&#8201;&#8212;&#8201;Драко
глибоко вдихнув, а його обличчя набуло серйозного виразу.&#8201;&#8212;&#8201;Батько якось пропустив
голосування Чарверсуду заради мене. Я був на мітлі, впав і зламав декілька ребер.
Було дуже боляче. До того мені ніколи не було так боляче, і я гадав, що помираю.
Отже, батько пропустив одне справді важливе голосування, бо сидів біля мого ліжка в
лікарні Святого Мунґа, тримаючи мене за руки й обіцяючи, що все буде гаразд.</p>
</div>
<div class="paragraph">
<p>Гаррі було так ніяково, що він відвів погляд, проте потім, із зусиллям, змусив
себе знову дивитися на Драко.</p>
</div>
<div class="paragraph">
<p>&#8201;&#8212;&#8201;Чому ти мені <em>таке</em> розповідаєш? Це здається якимось&#8230;&#8203; особистим&#8230;&#8203;</p>
</div>
<div class="paragraph">
<p>Драко серйозно поглянув на Гаррі.</p>
</div>
<div class="paragraph">
<p>&#8201;&#8212;&#8201;Один з моїх репетиторів якось сказав, що люди стають близькими друзями, коли
дізнаються особисті речі один про одного, і в більшості людей немає близьких
друзів саме через те, що їм надто соромно ділитися чимось справді важливим про
себе,&#8201;&#8212;&#8201;Драко запрошувально розгорнув долоні.&#8201;&#8212;&#8201;Твоя черга?</p>
</div>
<div class="paragraph">
<p>Гаррі звернув увагу, що знання того, що цей сповнений надії вираз обличчя Драко,
скоріш за все, є результатом місяців тренувань, не зменшувало його ефективності.
Насправді, все ж таки <em>зменшувало</em> ефективність, проте, на жаль, не робило
його <em>неефективним</em>. Те ж саме можна було сказати й про талановите використання
тиску правила взаємного обміну за добровільний подарунок&#8201;&#8212;&#8201;техніка, про яку Гаррі
читав у своїх книжках з соціальної психології (один з дослідів показав, що безумовний
подарунок вартістю 5$ вдвічі ефективніше сприяв проходженню людьми опитування, ніж умовна
пропозиція подарунку вартістю 50$). Драко зробив добровільний подарунок довіри, і тепер
запрошував Гаррі запропонувати довіру у відповідь&#8230;&#8203; І проблема в тому, що Гаррі
<em>почувався</em> зобов’язаним віддячити. Відмова, Гаррі був впевненим, призведе до виразу
сумного розчарування на обличчі Драко, можливо навіть з невеличкою домішкою зневаги,
щоб зазначити, що Гаррі втратив декілька балів.</p>
</div>
<div class="paragraph">
<p>&#8201;&#8212;&#8201;Драко,&#8201;&#8212;&#8201;сказав Гаррі,&#8201;&#8212;&#8201;просто щоб ти знав&#8201;&#8212;&#8201;я чудово розумію, що ти зараз робиш.
Мої книжки називають це <em>правилом взаємного обміну</em>, і в них сказано, що просто
подарувати людині два серпики в спробі змусити її зробити те, що тобі потрібно,
вдвічі ефективніше, ніж обіцянка двадцяти серпиків&#8230;&#8203;&#8201;&#8212;&#8201;голос Гаррі затих.</p>
</div>
<div class="paragraph">
<p>Драко виглядав сумним і розчарованим.</p>
</div>
<div class="paragraph">
<p>&#8201;&#8212;&#8201;Це не якийсь трюк, Гаррі. Саме так і стають друзями.</p>
</div>
<div class="paragraph">
<p>Гаррі підняв руку.</p>
</div>
<div class="paragraph">
<p>&#8201;&#8212;&#8201;Я не казав, що не збираюся відповідати. Мені просто потрібен деякий час, щоб
вибрати щось особисте, проте так само безпечне. Скажімо&#8230;&#8203; Я хотів би, щоб ти
зрозумів: мене не можна квапити,&#8201;&#8212;&#8201;пауза на самоаналіз сильно сприяє розвіянню
впливу багатьох методик поступливості, якщо ти вмієш їх розпізнавати.</p>
</div>
<div class="paragraph">
<p>&#8201;&#8212;&#8201;Гаразд,&#8201;&#8212;&#8201;сказав Драко.&#8201;&#8212;&#8201;Я зачекаю, доки ти щось не вибереш. О, і, будь
ласка, зніми цей шалик, доки розповідатимеш.</p>
</div>
<div class="paragraph">
<p><em>Просто, але ефективно.</em></p>
</div>
<div class="paragraph">
<p>Гаррі не міг не помітити, якими незграбними, недоладними, позбавленими грації
були його спроби чинити опір впливу / не втратити обличчя / похизуватися в порівнянні
з Драко. <em>Мені потрібні ці репетитори.</em></p>
</div>
<div class="paragraph">
<p>&#8201;&#8212;&#8201;Гаразд,&#8201;&#8212;&#8201;сказав Гаррі по деякому часі.&#8201;&#8212;&#8201;Я вибрав,&#8201;&#8212;&#8201;він роззирнувся
довкола, а потім розмотав шарф, відкривши все обличчя, крім шраму.&#8201;&#8212;&#8201;Ем&#8230;&#8203;
видається, ти дійсно можеш покластися на свого батька. Тобто&#8230;&#8203; якщо ти
розмовлятимеш з ним серйозно, то він завжди слухатиме й сприйматиме тебе
серйозно.</p>
</div>
<div class="paragraph">
<p>Драко кивнув.</p>
</div>
<div class="paragraph">
<p>&#8201;&#8212;&#8201;Іноді,&#8201;&#8212;&#8201;сказав Гаррі й ковтнув слину. Це було на диво складно, але так
і мало бути.&#8201;&#8212;&#8201;Іноді мені хочеться, щоб мій тато був таким як твій,&#8201;&#8212;&#8201;він більш-менш автоматично відвів погляд від обличчя Драко, проте потім змусив
себе подивитися на нього.</p>
</div>
<div class="paragraph">
<p>Потім Гаррі второпав <em>що в біса він щойно сказав</em>, і хутко додав:</p>
</div>
<div class="paragraph">
<p>&#8201;&#8212;&#8201;Не те що я б хотів, щоб мій тато був бездоганним знаряддям смерті, як Луціус,
я лише мав на увазі щоб він сприймав мене серйозно.</p>
</div>
<div class="paragraph">
<p>&#8201;&#8212;&#8201;Я розумію,&#8201;&#8212;&#8201;із усмішкою сказав Драко.&#8201;&#8212;&#8201;Отже&#8230;&#8203; хіба ти не відчуваєш, що
тепер ми трохи ближче до того, щоб стати друзями?</p>
</div>
<div class="paragraph">
<p>Гаррі кивнув.</p>
</div>
<div class="paragraph">
<p>&#8201;&#8212;&#8201;Ага. Насправді, так. Ем&#8230;&#8203; без образ, проте я знову замаскуюся, мені <em>дійсно</em>
не хочеться мати справу з&#8230;&#8203;</p>
</div>
<div class="paragraph">
<p>&#8201;&#8212;&#8201;Я розумію.</p>
</div>
<div class="paragraph">
<p>Гаррі знову обмотав обличчя шарфом.</p>
</div>
<div class="paragraph">
<p>&#8201;&#8212;&#8201;Мій батько сприймає всіх своїх друзів серйозно,&#8201;&#8212;&#8201;сказав Драко.&#8201;&#8212;&#8201;Саме через
це в нього багато друзів. Ти маєш зустрітися з ним.</p>
</div>
<div class="paragraph">
<p>&#8201;&#8212;&#8201;Я подумаю про це,&#8201;&#8212;&#8201;нейтрально сказав Гаррі. Він задумливо похитав головою.&#8201;&#8212;&#8201;То ти й справді його слабке місце. Це ж треба.</p>
</div>
<div class="paragraph">
<p>Тепер Драко дивився на Гаррі <em>дуже</em> дивно.</p>
</div>
<div class="paragraph">
<p>&#8201;&#8212;&#8201;Бажаєш піти купити чогось попити, десь присісти?</p>
</div>
<div class="paragraph">
<p>Гаррі раптом зрозумів, що стоїть на одному місці задовго, і потягнувся, намагаючись
розімʼяти спину.</p>
</div>
<div class="paragraph">
<p>&#8201;&#8212;&#8201;Звісно.</p>
</div>
<div class="paragraph">
<p>На платформі ставало все більш людно, але на віддалі від червоного паротяга
ще залишалося трохи тихіше місце. Дорогою туди вони пройшли повз прилавок з лисим
бородатим чоловіком, що продавав газети й комікси, а також якісь неоново-зелені
бляшанки, що стояли стосами.</p>
</div>
<div class="paragraph">
<p>Продавець саме відкинувся на стільці й пив з однієї з неоново-зелених бляшанок,
коли помітив вишуканого й елегантного Драко Мелфоя, який наближався
разом із загадковим хлопцем, що мав надзвичайно дурнуватий вигляд через шарф,
зав’язаний прямо на обличчі. Продавець несподівано похлинувся черговим ковтком і
неоново-зелена рідина густо змочила його бороду.</p>
</div>
<div class="paragraph">
<p>&#8201;&#8212;&#8201;Перепрошую,&#8201;&#8212;&#8201;сказав Гаррі,&#8201;&#8212;&#8201;але <em>що це</em> за штука така?</p>
</div>
<div class="paragraph">
<p>&#8201;&#8212;&#8201;Пирсконад,&#8201;&#8212;&#8201;відповів продавець.&#8201;&#8212;&#8201;Якщо його випити, то щось несподіване
неминуче станеться й змусить тебе пролити його на себе чи на когось ще. Проте він
зачарований зникнути за декілька секунд&#8230;&#8203;</p>
</div>
<div class="paragraph">
<p>Дійсно, пляма на його бороді вже почала щезати.</p>
</div>
<div class="paragraph">
<p>&#8201;&#8212;&#8201;Як потішно,&#8201;&#8212;&#8201;сказав Драко.&#8201;&#8212;&#8201;Дуже-дуже потішно. Ходімо, містере
Бронз, знайдімо інше&#8230;&#8203;</p>
</div>
<div class="paragraph">
<p>&#8201;&#8212;&#8201;Чекай,&#8201;&#8212;&#8201;сказав Гаррі.</p>
</div>
<div class="paragraph">
<p>&#8201;&#8212;&#8201;<em>Ой, облиш!</em> Це ж просто, просто <em>для дітей!</em></p>
</div>
<div class="paragraph">
<p>&#8201;&#8212;&#8201;Ні, мені шкода, Драко, проте я <em>маю</em> дослідити це. Що станеться, якщо я
випʼю пирсконад і зроблю все можливе, щоб розмова залишалася серйозною?</p>
</div>
<div class="paragraph">
<p>Продавець загадково всміхнувся.</p>
</div>
<div class="paragraph">
<p>&#8201;&#8212;&#8201;Хто зна? Друг пройде повз у костюмі жаби? Щось неочікуване неодмінно станеться&#8230;&#8203;</p>
</div>
<div class="paragraph">
<p>&#8201;&#8212;&#8201;Ні. Вибачайте. Я просто не вірю. Це порушує моє призупинення недовіри, яким
і без того чимало зловживали, на стількох рівнях, що я навіть не маю слів, щоб
це описати. Це просто, це просто <em>неможливо</em> щоб клятий <em>напій</em> змінював
реальність і створював <em>комедійні сценки</em>, інакше я здаюся й лечу на Багами&#8230;&#8203;</p>
</div>
<div class="paragraph">
<p>Драко простогнав.</p>
</div>
<div class="paragraph">
<p>&#8201;&#8212;&#8201;Ми що, <em>дійсно</em> збираємось це робити?</p>
</div>
<div class="paragraph">
<p>&#8201;&#8212;&#8201;Ти не маєш пити це, проте я <em>маю</em> провести дослідження. <em>Маю</em>.  Скільки?</p>
</div>
<div class="paragraph">
<p>&#8201;&#8212;&#8201;Пʼять кнатів за бляшанку,&#8201;&#8212;&#8201;сказав продавець.</p>
</div>
<div class="paragraph">
<p>&#8201;&#8212;&#8201;<em>Пʼять кнатів?</em> Газований напій, що змінює реальність, продається
<em>по пʼять кнатів за бляшанку?</em></p>
</div>
<div class="paragraph">
<p>Гаррі взяв свій капшучок, сказав &#8220;чотири серпики, чотири кнати&#8221;, і ударом долоні
припечатав їх до прилавку.</p>
</div>
<div class="paragraph">
<p>&#8201;&#8212;&#8201;Двадцять чотири бляшанки, будь ласка.</p>
</div>
<div class="paragraph">
<p>&#8201;&#8212;&#8201;Я також візьму одну,&#8201;&#8212;&#8201;зітхнув Драко й потягнув руку до кишені.</p>
</div>
<div class="paragraph">
<p>Гаррі швидко захитав головою.</p>
</div>
<div class="paragraph">
<p>&#8201;&#8212;&#8201;Ні, дозволь мені, і це не рахується за послугу: я просто хочу побачити, чи
на тобі це теж спрацює.</p>
</div>
<div class="paragraph">
<p>Він узяв одну з тих бляшанок, що продавець уже поставив на прилавок, кинув її
Драко й почав годувати свій капшучок, що стиха відригував після кожної
проковтнутої розширюваним горлечком бляшанки. Це не дуже допомагало Гаррі
відновити свою віру в те, що колись він знайде розумне пояснення всьому, що
коїться.</p>
</div>
<div class="paragraph">
<p>Двадцять дві відрижки потому Гаррі тримав останню з придбаних бляшанок у руці,
а Драко дивився на нього в очікуванні. Вони вдвох одночасно потягнули за кільця.</p>
</div>
<div class="paragraph">
<p>Гаррі відкотив свій шалик, щоб не заважав, і вони відхилили голови та випили
пирсконаду.</p>
</div>
<div class="paragraph">
<p>Якимось чином він навіть <em>на смак</em> був яскраво-зеленим&#8201;&#8212;&#8201;сильногазованим і
лаймовішим за лайм.</p>
</div>
<div class="paragraph">
<p>Поза цим, нічого не сталося.</p>
</div>
<div class="paragraph">
<p>Гаррі подивився на продавця, що доброзичливо спостерігав за ними.</p>
</div>
<div class="paragraph">
<p><em>Гаразд, якщо цей добродій щойно скористався звичайним збігом, щоб
продати мені двадцять чотири бляшанки з нічим, то я поаплодую йому за
винахідливу заповзятливість, а потім вбʼю його.</em></p>
</div>
<div class="paragraph">
<p>&#8201;&#8212;&#8201;Воно не обовʼязково станеться одразу,&#8201;&#8212;&#8201;сказав продавець.&#8201;&#8212;&#8201;Проте
гарантовано станеться хоча б раз на бляшанку, або поверну гроші.</p>
</div>
<div class="paragraph">
<p>Гаррі зробив ще один довгий ковток.</p>
</div>
<div class="paragraph">
<p>І знову нічого не сталося.</p>
</div>
<div class="paragraph">
<p><em>Може варто просто вихлебтати все якомога швидше&#8230;&#8203; і сподіватися, що мій
шлунок не вибухне від всього цього діоксиду вуглецю, і що я не зригну доки
питиму&#8230;&#8203;</em></p>
</div>
<div class="paragraph">
<p>Ні, він міг дозволити собі <em>трохи</em> зачекати. Але, якщо чесно, Гаррі не
розумів, як це може спрацювати. Не можна підійти до когось і сказати &#8220;Зараз я
тебе здивую&#8221; чи &#8220;а зараз я розповім тобі найкумеднішу частину жарту і буде дуже
смішно&#8221;. Це ж руйнувало ефект несподіванки. Гаррі був настільки ментально готовий, що
Луціус Мелфой міг пройти повз них у костюмі балерини, і навіть це не змусило б
його по-справжньому похлинутися. Це ж яку пришелепкувату витівку мав видати всесвіт
<em>тепер</em>?</p>
</div>
<div class="paragraph">
<p>&#8201;&#8212;&#8201;У будь-якому разі, присядьмо,&#8201;&#8212;&#8201;сказав Гаррі. Він збирався ще ковтнути напою й
піти до зони відпочинку віддалік, тому озирнувся й у поле його зору потрапила стійка
газет біля прилавку, яка була присвячена газеті під назвою &#8220;Базікало&#8221; із таким заголовком:</p>
</div>
<div class="paragraph">
<p><em>ХЛОПЧИК, ЩО ВИЖИВ,</em></p>
</div>
<div class="paragraph">
<p><em>ЗАПЛІДНИВ ДРАКО МЕЛФОЯ</em></p>
</div>
<div class="paragraph">
<p>&#8201;&#8212;&#8201;<em>Якого!..</em>&#8201;&#8212;&#8201;скрикнув Драко, коли яскраво-зелена рідина, що бризнула з боку
Гаррі, обприскала його всього з ніг до голови. З палаючими очима, Драко розвернувся до
Гаррі й схопив свою бляшанку. &#8201;&#8212;&#8201;Ах ти ж син бруднокровки! Подивімося, як
<em>тобі</em> сподобається, коли тебе обплюють!&#8201;&#8212;&#8201;Драко саме почав відпивати з
бляшанки, коли йому в око впав заголовок.</p>
</div>
<div class="paragraph">
<p>Гаррі суто рефлекторно спробував прикрити обличчя від приснувшої на нього рідини.
На жаль, він закрився рукою, що тримала пирсконад, і решта зеленої
рідини пролилася на його плече.</p>
</div>
<div class="paragraph">
<p>Гаррі витріщався на бляшанку у своїй руці, хоча продовжував задихатися й
захлинатися, а зелений колір почав зникати з мантії Драко.</p>
</div>
<div class="paragraph">
<p>Потім він поглянув на заголовок газети.</p>
</div>
<div class="paragraph">
<p><em>ХЛОПЧИК, ЩО ВИЖИВ,</em></p>
</div>
<div class="paragraph">
<p><em>ЗАПЛІДНИВ ДРАКО МЕЛФОЯ</em></p>
</div>
<div class="paragraph">
<p>Гаррі розтулив рота й сказав &#8220;про-е-про-про&#8221;&#8230;&#8203;</p>
</div>
<div class="paragraph">
<p>Забагато конкуруючих заперечень, ось у чому була проблема. Щоразу, коли Гаррі
намагався сказати &#8220;Проте нам лише по одинадцять!&#8221;, заперечення &#8220;Проте
чоловіка не можна запліднити!&#8221; вимагало першого пріоритету, а йому вже
перешкоджало &#8220;Проте між нами насправді нічого не було!&#8221;</p>
</div>
<div class="paragraph">
<p>Потім Гаррі знову подивився на бляшанку у своїй руці.</p>
</div>
<div class="paragraph">
<p>Він відчував сильне бажання кинутися навтьоки й волати на все горло доки він не
знепритомніє від нестачі кисню, і зупинило його лише те, що він колись прочитав був,
що відверта паніка була ознакою <em>справді</em> важливої наукової проблеми.</p>
</div>
<div class="paragraph">
<p>Гаррі загарчав, з силою кинув бляшанку до найближчого смітника й покрокував
назад до прилавку.</p>
</div>
<div class="paragraph">
<p>&#8201;&#8212;&#8201;Один примірник &#8220;Базікала&#8221;, будь ласка,&#8201;&#8212;&#8201;Гаррі заплатив ще чотири
кнати, дістав наступну бляшанку пирсконаду з мішечку, і покрокував до паркової
зони разом з білявим хлопцем, що з неприхованою повагою витріщався на свою
бляшанку пирсконаду.</p>
</div>
<div class="paragraph">
<p>&#8201;&#8212;&#8201;Беру свої слова назад,&#8201;&#8212;&#8201;сказав Драко,&#8201;&#8212;&#8201;це було доволі непогано.</p>
</div>
<div class="paragraph">
<p>&#8201;&#8212;&#8201;Слухай, Драко, а знаєш що я вважаю навіть кращим способом стати друзями,
ніж обмін таємницями? Скоїти вбивство.</p>
</div>
<div class="paragraph">
<p>&#8201;&#8212;&#8201;Один з моїх репетиторів казав таке,&#8201;&#8212;&#8201;погодився Драко. Він сховав руку під
мантію й почухався, природнім, легким рухом.&#8201;&#8212;&#8201;Маєш когось на прикметі?</p>
</div>
<div class="paragraph">
<p>Гаррі гепнув &#8220;Базікалом&#8221; об парковий столик.</p>
</div>
<div class="paragraph">
<p>&#8201;&#8212;&#8201;Того, хто вигадав цей заголовок.</p>
</div>
<div class="paragraph">
<p>Драко зітхнув.</p>
</div>
<div class="paragraph">
<p>&#8201;&#8212;&#8201;Не того, а ту. Це дівчинка. <em>Десятирічна</em> дівчинка, уявляєш? Вона збожеволіла
після того, як померла її мати. А її батько, власник газети, <em>впевнений</em>, що
вона провидиця, отже коли він чогось не знає, він питає в Луни Лавґуд і вірить
<em>будь-чому</em>, хай що вона скаже.</p>
</div>
<div class="paragraph">
<p>Гаррі бездумно потягнув за кільце чергової бляшанки пирсконаду й зібрався пити.</p>
</div>
<div class="paragraph">
<p>&#8201;&#8212;&#8201;Знущаєшся? Це навіть гірше, ніж маґлівська журналістика, а я гадав, що це
фізично неможливо.</p>
</div>
<div class="paragraph">
<p>&#8201;&#8212;&#8201;А ще в неї якась збочена манія щодо Мелфоїв, а її батько політично проти
нас, тому друкує кожне її слово,&#8201;&#8212;&#8201;прогарчав Драко.&#8201;&#8212;&#8201;Щойно я стану достатньо
дорослим, я її зґвалтую.</p>
</div>
<div class="paragraph">
<p>Зелена рідина бризнула з ніздрів Гаррі й намочила шалик, що досі прикривав
його ніс. Пирсконад і легені не можна змішувати, і Гаррі витратив наступні
декілька секунд на несамовитий кашель.</p>
</div>
<div class="paragraph">
<p>Драко підозріло подивився на нього.</p>
</div>
<div class="paragraph">
<p>&#8201;&#8212;&#8201;Щось не так?</p>
</div>
<div class="paragraph">
<p>Саме цієї миті Гаррі раптом усвідомив, що (а) звуки, що надходили з решти
залізничної платформи злилися в білий шум приблизно тоді, коли Драко сховав руку під
мантію; (б) коли вони обговорювали вбивство як метод зміцнити дружбу, лише
один зі співрозмовників гадав, що вони жартують.</p>
</div>
<div class="paragraph">
<p><em>Точно. Бо він </em>здавався<em> такою звичайною дитиною. Він і </em>є<em> звичайна
дитина, просто втілення того, чого варто </em>очікувати<em> від звичайнісінького
хлопчика, чийим плекаючим батьком є Дарт Вейдер.</em></p>
</div>
<div class="paragraph">
<p>&#8201;&#8212;&#8201;Так, ну,&#8201;&#8212;&#8201;Гаррі кашлянув, господи, і як йому тепер зійти з краю цієї розмовної
прірви,&#8201;&#8212;&#8201;я просто здивувався, що ти не проти обговорювати це так відкрито,
видається, ти зовсім не хвилюєшся, що тебе впіймають чи щось таке.</p>
</div>
<div class="paragraph">
<p>Драко фиркнув.</p>
</div>
<div class="paragraph">
<p>&#8201;&#8212;&#8201;Жартуєш? Слово <em>Луни Лавґуд</em> проти мого?</p>
</div>
<div class="paragraph">
<p>Лайно лайна.</p>
</div>
<div class="paragraph">
<p>&#8201;&#8212;&#8201;Тобто, як я розумію, не існує магічного детектора брехні?&#8201;&#8212;&#8201;<em>чи тесту
ДНК&#8230;&#8203; покищо.</em></p>
</div>
<div class="paragraph">
<p>Драко роззирнувся довкола. Він примружив очі.</p>
</div>
<div class="paragraph">
<p>&#8201;&#8212;&#8201;Точно, ти ж нічого не знаєш. Слухай, я тобі все поясню. Я маю на увазі, як
все є насправді. Нібито ти вже в Слизерині, і поставив мені це питання. Проте
ти маєш присягнутися, що не розповіси нікому нічого з цього.</p>
</div>
<div class="paragraph">
<p>&#8201;&#8212;&#8201;Присягаюся,&#8201;&#8212;&#8201;сказав Гаррі.</p>
</div>
<div class="paragraph">
<p>&#8201;&#8212;&#8201;Суди використовують сироватку правди, але насправді це пусте, достатньо
просто забуттятити себе перед тим, як свідчити, а потім заявити, що пам’ять
опонента було зачаровано підробними спогадами. Звісно, якщо ти просто звичайна
людина, то суд вважатиме забуттятус більш імовірним за чари хибної памʼяті.
Але суд має свободу дій, і якщо <em>я</em> якимось чином причетний, тоді це
посягання на честь шляхетного роду, і справа йде до Чарверсуду, де в батька є
голоси. Після того, як мене визнають невинним, родина Лавґудів повинна буде
виплатити репарації за заплямування моєї честі. І вони з самого початку знають,
що все буде саме так, тому просто триматимуть роти на замку.</p>
</div>
<div class="paragraph">
<p>Холод почав охоплювати Гаррі, холод з інструкцією тримати вираз обличчя й голос
спокійними. <em>Примітка для себе: Повалити уряд магічної Британії щойно
зʼявиться можливість.</em></p>
</div>
<div class="paragraph">
<p>Гаррі знову кашлянув, щоб прочистити горло.</p>
</div>
<div class="paragraph">
<p>&#8201;&#8212;&#8201;Драко, будь ласка, <em>будь ласка</em>, не сприйми це неправильно, я не порушу
свого слова, проте як ти казав, я можу потрапити до Слизерину, і я справді
питаю для загальної інформації. Отже, що б сталося, якби <em>суто теоретично</em>
я <em>дав свідчення</em>, що чув твій план?</p>
</div>
<div class="paragraph">
<p>&#8201;&#8212;&#8201;Тоді якби я був ким завгодно, але не Мелфоєм, у мене були б проблеми,&#8201;&#8212;&#8201;самовдоволено відповів Драко.&#8201;&#8212;&#8201;Але я <em>Мелфой</em>&#8230;&#8203; Батько має голоси. А потім
він розчавить тебе&#8230;&#8203; Ну, гадаю це буде не так легко, адже ти <em>хлопчик, що вижив</em>,
проте в батька дуже добре виходять такі речі,&#8201;&#8212;&#8201;Драко спохмурнів.&#8201;&#8212;&#8201;Крім того,
<em>ти</em> казав про те, щоб вбити її, чому ти не хвилювався, що <em>я</em> дам свідчення
про це, коли її знайдуть мертвою?</p>
</div>
<div class="paragraph">
<p><em>Як, ну як мій день перетворився на таке жахіття?</em> Язик Гаррі вже рухався
швидше, ніж він встигав думати.</p>
</div>
<div class="paragraph">
<p>&#8201;&#8212;&#8201;Це коли я гадав, що вона <em>старша</em>! Не знаю, як все влаштовано <em>тут</em>, але
в маґлівській Британії суди набагато більше засмучуються, якщо хтось вбиває дитину&#8230;&#8203;</p>
</div>
<div class="paragraph">
<p>&#8201;&#8212;&#8201;Це має сенс,&#8201;&#8212;&#8201;сказав Драко, досі трохи підозрілий.&#8201;&#8212;&#8201;Але хай там як,
завжди розумніше влаштувати все так, щоб аврори взагалі нічого не взнали. Якщо
будемо обережними й не робитимемо нічого, що не можуть виправити зцілювальні
чари, то можна потім забуттятнути її й повторити все наступного тижня,&#8201;&#8212;&#8201;білявий хлопець хихикнув. Це був дитячий, високий звук.&#8201;&#8212;&#8201;Хоча лише уяви, як вона
каже, що її взяли Драко Мелфой <em>і</em> хлопчик, що вижив. Навіть <em>Дамблдор</em> їй не
повірить.</p>
</div>
<div class="paragraph">
<p><em>Я роздеру ці жалюгідні рештки темного середньовіччя на шматочки менші за
атоми, з яких вони складаються.</em></p>
</div>
<div class="paragraph">
<p>&#8201;&#8212;&#8201;Взагалі-то, ти не проти, якщо ми відкладемо цей план? Коли я дізнався, що
заголовок вигадала дівчинка на рік молодша за мене, мені спав на гадку інший
спосіб помститися.</p>
</div>
<div class="paragraph">
<p>&#8201;&#8212;&#8201;Га? Розповідай,&#8201;&#8212;&#8201;сказав Драко й відпив ще пирсконаду.</p>
</div>
<div class="paragraph">
<p>Гаррі не знав, чи працює заклинання більш ніж раз на бляшанку, проте він
<em>точно знав</em>, що може уникнути відповідальності, тому старанно вибрав час, щоб
сказати:</p>
</div>
<div class="paragraph">
<p>&#8201;&#8212;&#8201;Я подумав, що <em>колись одружуся з цією жінкою.</em></p>
</div>
<div class="paragraph">
<p>Драко видав відразливий булькаючий звук і зелена рідина потекла з куточків його губ, ніби
з поламаного радіатора машини.</p>
</div>
<div class="paragraph">
<p>&#8201;&#8212;&#8201;<em>Ти з ґлузду з&#8217;їхав?</em></p>
</div>
<div class="paragraph">
<p>&#8201;&#8212;&#8201;Якраз навпаки, я при своєму ґлузді настільки, що він пече ніби лід.</p>
</div>
<div class="paragraph">
<p>&#8201;&#8212;&#8201;У тебе дивніші смаки, ніж у Лестранжів,&#8201;&#8212;&#8201;сказав Драко, в його голосі частково
відчувалося захоплення.&#8201;&#8212;&#8201;І я так розумію, що ти хочеш її всю собі, га?</p>
</div>
<div class="paragraph">
<p>&#8201;&#8212;&#8201;Ага. Можу бути винен тобі послугу за це&#8230;&#8203;</p>
</div>
<div class="paragraph">
<p>Драко відмахнувся.</p>
</div>
<div class="paragraph">
<p>&#8201;&#8212;&#8201;Та ні, це задарма.</p>
</div>
<div class="paragraph">
<p>Гаррі втупився в бляшанку у своїй руці, холод пускав коріння в його крові.
Чарівний, щасливий, щедрий на послуги для своїх друзів, Драко не був психопатом.
Це було сумно й жахливо&#8201;&#8212;&#8201;знати людську психологію достатньо добре, щоб
<em>розуміти</em>: Драко <em>не був</em> монстром. Існували були десятки тисяч суспільств
протягом історії світу, у яких могла б відбутися така сама розмова. Ні, світ і
справді був би зовсім іншим, якби треба було бути <em>злим мутантом</em>, щоб
сказати те, що щойно сказав Драко. Це було дуже просто, дуже по-людськи, це
була типова поведінка, якщо нічого не перешкоджало їй. Для Драко, його вороги
не були людьми.</p>
</div>
<div class="paragraph">
<p>І в сповільненому часі цієї сповільненої країни, подекуди, як і в
часи пітьми-перед-сходом, що передували Добі Розуму, син достатньо могутнього
аристократа вважатиме цілковито нормальним, що він вищий за закон, принаймні коли
мова йде про якусь селянську дівчину. На маґлівських землях також були місця,
де все досі було так само, країни, де подібна шляхта досі існувала й досі
думала таким чином, чи навіть більш нещадні місця, де так думала не лише
шляхта. Так було в кожному місці й часі, що не було прямим нащадком
Просвітництва. Лінія походження, яка, видається, не зовсім включала магічну
Британію, хоча й існував міжкультурний обмін такими речами як напої в бляшанках
з кільцями.</p>
</div>
<div class="paragraph">
<p><em>І якщо Драко не змінить свою думку щодо бажання помсти, і я не позбавлю себе
шансу на щастя в житті й не одружуся з бідолашною божевільною дівчиною, то я
лише виграв час, і того небагато&#8230;&#8203;</em></p>
</div>
<div class="paragraph">
<p>Час для однієї дівчини. Не для інших.</p>
</div>
<div class="paragraph">
<p><em>Цікаво, наскільки складно було б просто скласти список усіх визначних
прихильників чистої крові й вбити їх.</em></p>
</div>
<div class="paragraph">
<p>Саме це й спробували зробити під час французької революції, більш-менш&#8201;&#8212;&#8201;скласти список усіх ворогів прогресу й прибрати все вище шиї&#8201;&#8212;&#8201;і вийшло не
дуже, наскільки памʼятав Гаррі. Мабуть, варто здути порох з деяких історичних
книжок, що їх йому купив батько, і подивитися, чи легко виправити те, що пішло не
так під час французької революції.</p>
</div>
<div class="paragraph">
<p>Гаррі поглянув на небо, на блідий Місяць, який цього ранку було видно крізь
бехмарне небо.</p>
</div>
<div class="paragraph">
<p><em>Отже світ зламаний, недосконалий, божевільний, жорстокий, кривавий і темний.
І це новини? Ти ж завжди це знав&#8230;&#8203;</em></p>
</div>
<div class="paragraph">
<p>&#8201;&#8212;&#8201;Ти весь такий серйозний,&#8201;&#8212;&#8201;сказав Драко.&#8201;&#8212;&#8201;Спробую вгадати, твої
маґлівські батьки казали тобі, що такі речі&#8201;&#8212;&#8201;це погано.</p>
</div>
<div class="paragraph">
<p>Гаррі кивнув, адже не був упевнений у своєму голосі.</p>
</div>
<div class="paragraph">
<p>&#8201;&#8212;&#8201;Ну, як каже батько, може існує й чотири гуртожитки, проте зрештою всі
належать або Слизерину, або Гафелпафу. І, якщо відверто, ти явно не
гафелпафець. Якщо ти вирішиш підпільно обʼєднатися з Мелфоями&#8230;&#8203; з нашою владою й
твоєю репутацією&#8230;&#8203; тобі б сходило з рук таке, що навіть <em>мені</em> не можна
робити. Хочеш пожити так деякий час? Подивитися, як воно?</p>
</div>
<div class="paragraph">
<p><em>Ну хіба не хитре мале змієня. Одинадцять років, а вже улещує свою здобич,
щоб та вийшла з нірки&#8230;&#8203;</em></p>
</div>
<div class="paragraph">
<p>Гаррі подумав, усе зважив, і вибрав зброю.</p>
</div>
<div class="paragraph">
<p>&#8201;&#8212;&#8201;Драко, може поясниш мені всю цю ідею чистоти крові? Я ж тут новенький.</p>
</div>
<div class="paragraph">
<p>Широка усмішка зʼявилася на обличчі Драко.</p>
</div>
<div class="paragraph">
<p>&#8201;&#8212;&#8201;Тобі дійсно варто зустрітися з батьком і спитати <em>його</em>, знаєш, він наш
лідер.</p>
</div>
<div class="paragraph">
<p>&#8201;&#8212;&#8201;Я б послухав тридцятисекундну версію зараз.</p>
</div>
<div class="paragraph">
<p>&#8201;&#8212;&#8201;Гаразд,&#8201;&#8212;&#8201;сказав Драко. Він глибоко вдихнув, його голос став трохи нижчим і
ритмічним.&#8201;&#8212;&#8201;Покоління за поколінням, з розповсюдженням бруднокровної зарази,
наші сили слабшають. Салазар, Ґодрік, Ровіна й Гелґа своєю силою колись здійняли
Гоґвортс, створили легендарні медальйон, меч, діадему й кубок, жоден чаклун цих
вицвілих днів не піднявся до їхнього рівня. Ми в’янемо, всі в’янемо й
перетворюємося на маґлів, адже схрещуємося з їхніми виродками й дозволяємо
сквибам жити. Якщо заразу не лікувати, невдовзі наші чарівні палички зламаються
й наше мистецтво зникне, лінія Мерліна обірветься, кров Атлантиди зазнає
поразки. Наші діти копирсатимуться в бруді, щоб вижити, ніби прості маґли, і
темрява запанує над світом назавжди,&#8201;&#8212;&#8201;Драко ще ковтнув з бляшанки, він мав
задоволений вигляд; схоже, це були всі аргументи, і йому цього було достатньо.</p>
</div>
<div class="paragraph">
<p>&#8201;&#8212;&#8201;Переконливо,&#8201;&#8212;&#8201;сказав Гаррі більш описово, ніж нормативно. Це розповсюджена
схема: гріхопадіння, потреба боронити чистоту, що залишилася, від забруднення,
минуле було все кращим, а майбутнє дедалі гіршає. Для цієї схеми також був
<em>зустрічний аргумент</em>&#8230;&#8203; &#8201;&#8212;&#8201;Втім я маю виправити тебе щодо одного факту. Твоя
інформація щодо маґлів трохи застаріла. Ми вже не те щоб копирсаємося в бруді.</p>
</div>
<div class="paragraph">
<p>Драко різко обернувся й кинув:</p>
</div>
<div class="paragraph">
<p>&#8201;&#8212;&#8201;<em>Що?</em> Що ти маєш на увазі, <em>ми?</em></p>
</div>
<div class="paragraph">
<p>&#8201;&#8212;&#8201;Ми. Вчені. Лінія Френсіса Бекона й кров Просвітництва. Маґли весь цей час не
сиділи й плакали, що в них нема паличок, у нас тепер є <em>власні</em> сили, з магією
чи без. Якщо ваші сили зникнуть, ми всі втратимо щось дуже цінне, адже ваша магія&#8201;&#8212;&#8201;це єдиний натяк на те, як всесвіт <em>насправді</em> працює, проте вам не доведеться
копирсатися в землі. Ваші будинки будуть так само прохолодними влітку й теплими
взимку, так само існуватимуть лікарі й медицина. Наука може підтримувати життя,
якщо магія зазнає поразки. Це буде трагедія, проте не буквально кінець світу. Просто
для інформації.</p>
</div>
<div class="paragraph">
<p>Драко відступив на декілька кроків, на його обличчі видно було суміш страху
й невіри.</p>
</div>
<div class="paragraph">
<p>&#8201;&#8212;&#8201;<em>Що ти, заради Мерліна, верзеш, Поттере?</em></p>
</div>
<div class="paragraph">
<p>&#8201;&#8212;&#8201;Драко, я ж вислухав <em>твою</em> історію, хіба ти не вислухаєш мою?&#8201;&#8212;&#8201;<em>незграбно</em>, вилаяв себе Гаррі, проте Драко припинив відступати й, схоже, почав
слухати.</p>
</div>
<div class="paragraph">
<p>&#8201;&#8212;&#8201;Хай там як,&#8201;&#8212;&#8201;сказав Гаррі,&#8201;&#8212;&#8201;я маю на увазі, що ви явно не приділяли
уваги тому, що діється у світі маґлів,&#8201;&#8212;&#8201;мабуть через те, що весь чаклунський
світ вважав решту Землі загуменками, що заслуговували приблизно такої ж уваги в
новинах, яку <em>"`Financial Times`"</em> приділяє рутинним стражданням Бурунді.&#8201;&#8212;&#8201;Гаразд. Швидка перевірка. Чи були чаклуни колись на Місяці? Ну, знаєш, он тій
штуці?&#8201;&#8212;&#8201;Гаррі вказав на величезну далеку кулю.</p>
</div>
<div class="paragraph">
<p>&#8201;&#8212;&#8201;<em>Що?</em>&#8201;&#8212;&#8201;сказав Драко. Було очевидно, що це ніколи навіть не спадало
хлопцеві на думку.&#8201;&#8212;&#8201;<em>Дістатися</em> Мі&#8230;&#8203; це просто&#8230;&#8203;&#8201;&#8212;&#8201;його палець вказував
на маленьку бліду штуку в небі.&#8201;&#8212;&#8201;Не можна явитися кудись, де ти ще <em>не
був</em>, і як взагалі можна потрапити на Місяць <em>вперше</em>?</p>
</div>
<div class="paragraph">
<p>&#8201;&#8212;&#8201;Зажди,&#8201;&#8212;&#8201;сказав Гаррі,&#8201;&#8212;&#8201;я хочу показати тобі одну книжку, що я взяв з
собою, гадаю, я памʼятаю в якій вона коробці,&#8201;&#8212;&#8201;і Гаррі встав, схилився й
витягнув сходи до підвального рівня своєї валізи. Потім протупотів сходами й
стягнув коробку з іншої коробки, що було жахливо близько до виказання зневаги
до книжок, відкинув кришку й швидко, проте обережно, витягнув стос книжок&#8230;&#8203;</p>
</div>
<div class="paragraph">
<p>(Гаррі успадкував майже магічну здібність Верресів памʼятати місце розташування
всіх своїх книжок, навіть після першого погляду, що було доволі таємничо,
враховуючи повну відсутність генетичного звʼязку.)</p>
</div>
<div class="paragraph">
<p>І Гаррі побіг назад сходами, запхав шухляду назад до валізи ногою й, захекавшись,
почав гортати сторінки книжки, доки не знайшов світлину, яку хотів показати
Драко.</p>
</div>
<div class="paragraph">
<p>Ту, що з білою, сухою поверхнею, вкритою кратерами, і людьми в костюмах, і
синьо-білою кулею, що висить над цим всім.</p>
</div>
<div class="paragraph">
<p>Цю світлину.</p>
</div>
<div class="paragraph">
<p><em>Ту</em>, яку варто вибрати, якщо зі світу судилося вціліти лише одній
світлині.</p>
</div>
<div class="paragraph">
<p><em>Ось такий</em> вигляд,&#8201;&#8212;&#8201;сказав Гаррі, його голос тремтів, адже він не міг приховати
гордість,&#8201;&#8212;&#8201;має Земля з Місяця.</p>
</div>
<div class="paragraph">
<p>Драко повільно нахилився над книжкою. Його обличчя набуло дивного виразу.</p>
</div>
<div class="paragraph">
<p>&#8201;&#8212;&#8201;Якщо це <em>справжня</em> світлина, то чому вона не рухається?</p>
</div>
<div class="paragraph">
<p><em>Рухається?</em> А.</p>
</div>
<div class="paragraph">
<p>&#8201;&#8212;&#8201;Маґли можуть створювати світлини, що рухаються, проте їм потрібна більша
коробка, щоб їх показувати. Вони ще не вміють розміщувати їх на сторінках
книжки.</p>
</div>
<div class="paragraph">
<p>Палець Драко зупинився на одному з костюмів.</p>
</div>
<div class="paragraph">
<p>&#8201;&#8212;&#8201;А це що таке?&#8201;&#8212;&#8201;його голос почав втрачати минулу впевненість.</p>
</div>
<div class="paragraph">
<p>&#8201;&#8212;&#8201;Це люди. Вони одягнуті в костюми, що покривають все їхнє тіло, щоб
давати повітря, адже на Місяці немає повітря.</p>
</div>
<div class="paragraph">
<p>&#8201;&#8212;&#8201;Це неможливо,&#8201;&#8212;&#8201;прошепотів Драко. У його очах був жах, цілковите
збентеження.&#8201;&#8212;&#8201;Жоден маґл на таке не здатен. <em>Як&#8230;&#8203;</em></p>
</div>
<div class="paragraph">
<p>Гаррі забрав книжку й гортав сторінки, доки не знайшов потрібну.</p>
</div>
<div class="paragraph">
<p>&#8201;&#8212;&#8201;Це ракета, що злітає. Вогонь штовхає її вище й вище, доки вона не потрапить
на Місяць,&#8201;&#8212;&#8201;він знову перегорнув сторінки.&#8201;&#8212;&#8201;Це ракета на землі. Ця малесенька
плямочка поряд з нею&#8201;&#8212;&#8201;людина,&#8201;&#8212;&#8201;Драко роззявив рота.&#8201;&#8212;&#8201;Потрапити на Місяць
коштувало, якщо перерахувати&#8230;&#8203;  приблизно тисячу мільйонів ґалеонів,&#8201;&#8212;&#8201;Драко
поперхнувся.&#8201;&#8212;&#8201;А також знадобилися зусилля&#8230;&#8203;  імовірно, більшої кількості людей,
ніж живе у всій чаклунській Британії.</p>
</div>
<div class="paragraph">
<p><em>І коли вони прибули, вони залишили табличку, на якій написано: &#8220;Ми прийшли з миром
від імені всього Людства&#8221;. Хоча ти ще не готовий почути ці слова, Драко Мелфою&#8230;&#8203;</em></p>
</div>
<div class="paragraph">
<p>&#8201;&#8212;&#8201;Ти кажеш правду,&#8201;&#8212;&#8201;повільно промовив Драко.&#8201;&#8212;&#8201;Ти б не сфабрикував цілу книжку
лише заради цього&#8201;&#8212;&#8201;і я чую це в твоєму голосі. Проте&#8230;&#8203; проте&#8230;&#8203;</p>
</div>
<div class="paragraph">
<p>&#8201;&#8212;&#8201;Як, без паличок і магії? Це довга історія, Драко. Наука&#8201;&#8212;&#8201;це не махання
паличками чи викрикування заклять, вона спирається на глибинні знання того,
як побудовано всесвіт, як саме потрібно діяти, щоб змусити всесвіт робити те,
що тобі потрібно. Якщо магія&#8201;&#8212;&#8201;це ніби змусити людину робити те, що тобі потрібно,
закляттям <em>Імперіус</em>, то наука&#8201;&#8212;&#8201;це ніби ти знаєш людину так добре,
що можеш переконати її, ніби вона від початку й хотіла вчинити саме так. Це набагато
складніше, ніж махати паличкою, проте спрацює навіть якщо палички зазнають
невдачі&#8201;&#8212;&#8201;так само, як у разі невдачі з <em>Імперіусом</em>, ти все одно можеш спробувати
переконати людину. І наука розбудовується з кожним поколінням. Ти маєш справді
<em>знати</em>, що робиш, щоб творити науку. І коли ти по-справжньому розумієш щось,
ти можеш пояснити це комусь іншому. Видатні вчені минулого сторіччя, генії, чиї
імена досі вимовляють з глибокою пошаною&#8201;&#8212;&#8201;їхні сили <em>ніщо</em> порівняно з силами
видатних вчених сьогодення. В науці немає нічого схожого на ваші втрачені
знання, що дозволили здійняти Гоґвортс. У науці сили зростають щороку. І ми
починаємо розуміти й розкривати таємниці життя й спадкування. Ми зможемо
зазирнути в саму кров, про яку ти говорив, і дізнатися, що саме робить тебе
чаклуном, а ще за одне чи два покоління ми зможемо переконати цю кров зробити
всіх твоїх дітей могутніми чаклунами. Отже, як бачиш, ваша проблема геть не така
страшна, як здається, адже за ще декілька десятиріч наука зможе розвʼязати
її для вас.</p>
</div>
<div class="paragraph">
<p>&#8201;&#8212;&#8201;Але&#8230;&#8203;&#8201;&#8212;&#8201;сказав Драко. Його голос тремтів.&#8201;&#8212;&#8201;Якщо <em>маґли</em> мають таку
владу&#8230;&#8203; то&#8230;&#8203; хто ж тоді <em>ми</em>?</p>
</div>
<div class="paragraph">
<p>&#8201;&#8212;&#8201;Ні, Драко, все не так, хіба ти не розумієш? Наука використовує силу
людського розуму, щоб дивитися на світ, і розуміти, як він працює. Вона не може
зазнати поразки, без того, щоб сама людська природа зазнала поразки. Якщо
вимкнути твою магію, тобі це дуже не сподобається, але ти все одно залишишся
<em>собою</em>. Ти все одно житимеш і шкодуватимеш про свою втрату. Але через те, що
наука базується на моєму розумі, це сила, яку не можна прибрати без того, щоб
прибрати <em>мене</em>. Навіть якщо закони всесвіту зміняться, і всі мої знання
розпадуться на порох, я просто зрозумію нові закони, як це було зроблено
раніше. Це не <em>маґлівська</em> здібність, це <em>людська</em> здібність, вона просто
вдосконалює й тренує силу, яку ти використовуєш щоразу, коли дивишся на щось,
чого не розумієш, і питаєш &#8220;Чому&#8221;? Ти ж слизеринець, Драко, невже ти не
бачиш, що з цього випливає?</p>
</div>
<div class="paragraph">
<p>Драко відвів погляд від книжки, щоб поглянути на Гаррі. На його обличчі
виднілися зачатки розуміння.</p>
</div>
<div class="paragraph">
<p>&#8201;&#8212;&#8201;Чаклуни можуть навчитися використовувати цю силу.</p>
</div>
<div class="paragraph">
<p>Тепер дуже обережно&#8230;&#8203; принада в полі зору, тепер треба, щоб він її проковтнув&#8230;&#8203;</p>
</div>
<div class="paragraph">
<p>&#8201;&#8212;&#8201;Якщо ти зможеш навчитися сприймати себе як <em>людину</em>, а не як <em>чаклуна</em>,
то зможеш тренувати й вдосконалювати свої сили як людина.</p>
</div>
<div class="paragraph">
<p>І якщо <em>це</em> твердження не включали в <em>кожну</em> наукову навчальну програму, то
Драко ж не обовʼязково про це знати, чи не так?</p>
</div>
<div class="paragraph">
<p>Драко задумався.</p>
</div>
<div class="paragraph">
<p>&#8201;&#8212;&#8201;Ти.. вже зробив це?</p>
</div>
<div class="paragraph">
<p>&#8201;&#8212;&#8201;Якоюсь мірою,&#8201;&#8212;&#8201;визнав Гаррі.&#8201;&#8212;&#8201;Моє навчання не завершено. Не в одинадцять
років. Проте&#8230;&#8203; розумієш, мій батько <em>також</em> наймав  для мене репетиторів,&#8201;&#8212;&#8201;звісно, це були голодуючі студенти останніх курсів, і лише через те, що
Гаррі мав 26-годинний цикл сну, проте не будемо про це зараз&#8230;&#8203;</p>
</div>
<div class="paragraph">
<p>Драко повільно кивнув.</p>
</div>
<div class="paragraph">
<p>&#8201;&#8212;&#8201;Ти гадаєш, що можеш опанувати <em>обидва</em> мистецтва, скласти ці сили разом
і&#8230;&#8203;&#8201;&#8212;&#8201;Драко витріщився на Гаррі.&#8201;&#8212;&#8201;Зробити себе лордом обох світів?</p>
</div>
<div class="paragraph">
<p>Гаррі видав злий смішок. Це здавалося дуже доречним цієї миті.</p>
</div>
<div class="paragraph">
<p>&#8201;&#8212;&#8201;Ти маєш зрозуміти, Драко, що світ, який ти знаєш&#8201;&#8212;&#8201;вся чаклунська Британія&#8201;&#8212;&#8201;це лише клітинка набагато більшої ігрової дошки. Дошки, що включає такі
місця, як Місяць чи зірки в нічному небі, що вони є вогниками, такими самими, як
Сонце, тільки невимовно далекими, і такі об’єкти, як галактики, що
незрівнянно більші за Землю й Сонце, об’єкти настільки великі, що лише вчені
можуть бачити їх, а ти навіть не знаєш, що вони існують. Проте я й <em>справді</em>
рейвенкловець, знаєш, не слизеринець. Я не хочу панувати всесвітом. Я лише
гадаю, що його можна реорганізувати більш розсудливо.</p>
</div>
<div class="paragraph">
<p>Обличчя Драко набуло благоговійного виразу.</p>
</div>
<div class="paragraph">
<p>&#8201;&#8212;&#8201;Чому ти розповідаєш це <em>мені</em>?</p>
</div>
<div class="paragraph">
<p>&#8201;&#8212;&#8201;О&#8230;&#8203; існує не так багато людей, що знають як творити <em>справжню</em> науку&#8201;&#8212;&#8201;розуміти щось вперше, навіть якщо це до біса дивно. Допомога не завадить.</p>
</div>
<div class="paragraph">
<p>Драко витріщався на Гаррі з відкритим ротом.</p>
</div>
<div class="paragraph">
<p>&#8201;&#8212;&#8201;Але ти повинен розуміти, Драко. Справжня наука насправді <em>не така</em>, як
магія, ти не можеш просто позайматися нею й піти собі без внутрішніх змін, ніби
ти просто вивчив слова нового закляття. Сила має ціну, ціну настільки високу, що
більшість людей відмовляється її платити.</p>
</div>
<div class="paragraph">
<p>Драко кивнув, ніби нарешті він почув щось, що міг зрозуміти.</p>
</div>
<div class="paragraph">
<p>&#8201;&#8212;&#8201;І яка ж ціна?</p>
</div>
<div class="paragraph">
<p>&#8201;&#8212;&#8201;Навчитися визнавати, що ти помиляєшся.</p>
</div>
<div class="paragraph">
<p>&#8201;&#8212;&#8201;Гм,&#8201;&#8212;&#8201;сказав Драко після драматичної паузи, що зайняла деякий час.&#8201;&#8212;&#8201;Ти
поясниш це?</p>
</div>
<div class="paragraph">
<p>&#8201;&#8212;&#8201;Коли ти намагаєшся зрозуміти, як все працює на такому глибинному рівні, перші
девʼяносто девʼять пояснень, що спадають тобі на думку, неправильні. Соте
правильне. Отже ти маєш навчитися визнавати, що ти неправий, знову й знову й знову.
Це звучить не страшно, проте це так складно, що більшість людей не можуть стати
вченими. Завжди сумніватися в собі, завжди перевіряти речі, які ти завжди вважав
безсумнівними,&#8201;&#8212;&#8201;наприклад, навіщо в квідичі снич,&#8201;&#8212;&#8201;і щоразу, коли ти
змінюєш думку, ти змінюєш себе. Проте я забігаю наперед. Далеко наперед. Я просто
хочу, щоб ти знав&#8230;&#8203; Я пропоную тобі частину своїх знань. Якщо хочеш. Є лише
одна умова.</p>
</div>
<div class="paragraph">
<p>&#8201;&#8212;&#8201;Ага,&#8201;&#8212;&#8201;сказав Драко.&#8201;&#8212;&#8201;Знаєш, батько каже, що коли хтось тобі таке пропонує,
то це завжди поганий знак.</p>
</div>
<div class="paragraph">
<p>Гаррі кивнув.</p>
</div>
<div class="paragraph">
<p>&#8201;&#8212;&#8201;Ось, не подумай, що я намагаюся вбити клин між тобою й твоїм батьком. Це не так.
Просто я хочу мати справу з кимось мого віку, а не з Луціусом. Я гадаю, що твій
батько був би не проти: він знає, що ти маєш колись подорослішати. Але твої дії
в цій грі мають бути твоїми власними. Це моя умова&#8201;&#8212;&#8201;я матиму справи з тобою,
Драко, а не з твоїм батьком.</p>
</div>
<div class="paragraph">
<p>&#8201;&#8212;&#8201;Я маю йти,&#8201;&#8212;&#8201;сказав Драко. Він підвівся.&#8201;&#8212;&#8201;Я маю піти й подумати про це.</p>
</div>
<div class="paragraph">
<p>&#8201;&#8212;&#8201;Скільки завгодно,&#8201;&#8212;&#8201;сказав Гаррі.</p>
</div>
<div class="paragraph">
<p>Звуки платформи змінилися з невиразного шуму на бурмотіння, коли Драко
відійшов.</p>
</div>
<div class="paragraph">
<p>Гаррі повільно видихнув&#8201;&#8212;&#8201;виявилося, він затамував подих, навіть не помітивши
цього. Потім подивився на свій годинник&#8201;&#8212;&#8201;просту механічну модель, що її купив
йому батько з надією, що та працюватиме навіть у присутності магії. Секундна
стрілка досі цокала, і якщо хвилинна стрілка не помилялася, то ще залишилося
трохи часу до одинадцятої. Напевно, слід сідати на потяг й починати шукати
як-там-її, проте йому здавалося, що варто спочатку приділити декілька хвилин на
вправи з дихання й дочекатися, доки кров нагріється до нормальної температури.</p>
</div>
<div class="paragraph">
<p>Проте коли Гаррі відвів погляд від годинника, він побачив дві фігури, що
наближалися. Вони мали неймовірно сміховинний вигляд: їхні обличчя були
прикриті зимовими шаликами.</p>
</div>
<div class="paragraph">
<p>&#8201;&#8212;&#8201;Привіт, містере Бронз,&#8201;&#8212;&#8201;сказала одна з фігур у масках.&#8201;&#8212;&#8201;Чи можемо ми
зацікавити тебе вступом до Ордену хаосу?</p>
</div>
<hr>
<div class="paragraph">
<p><em>Наслідки:</em></p>
</div>
<div class="paragraph">
<p>По якомусь не дуже довгому часі, коли нарешті весь гамір цього дня вщух, Драко
схилився над столом з пером у руці. У нього була особиста кімната в підземеллях
Слизерину, з власним столом і каміном&#8201;&#8212;&#8201;на жаль, навіть <em>йому</em> не
дозволялося окремого підʼєднання до мережі флу, проте, принаймні, Слизерин не
сприймав серйозно такі нісенітниці як те, що <em>всі</em> мають спати в загальних
спальнях. Особистих кімнат було небагато, ти мав бути <em>найкращим</em> у гуртожитку
найкращих, проте це було поза сумнівами для представника роду Мелфоїв.</p>
</div>
<div class="paragraph">
<p><em>Любий батьку,</em> написав Драко.</p>
</div>
<div class="paragraph">
<p>А потім зупинився.</p>
</div>
<div class="paragraph">
<p>Чорнило повільно крапнуло з його пера й залишило на пергаменті біля слів пляму.</p>
</div>
<div class="paragraph">
<p>Драко не був дурним. Він був молодим, проте репетитори добре його навчали.
Драко знав, що Поттер мав відчувати набагато більше симпатій до фракції
Дамблдора, ніж показував&#8230;&#8203; хоча Драко й справді гадав, що Поттера можна схилити
на свій бік. Але також було абсолютно очевидно, що Поттер намагався схилити Драко
так само, як Драко намагався схилити його.</p>
</div>
<div class="paragraph">
<p>Також було зрозуміло, що Поттер&#8201;&#8212;&#8201;видатна людина, яка ховає в собі набагато більше,
ніж невеличке божевілля. Він грає у незміренну гру, яку сам майже не
розуміє, імпровізує з максимальною швидкістю й з вправністю шаленого нунду. Але
Поттер спромігся вибрати таку тактику, що Драко не міг просто так проігнорувати
її. Він запропонував Драко частину своєї сили, зробив ставку на те, що
Драко не зможе використати її без того, щоб стати більш схожим на нього. Його
батько називав це просунутим прийомом, і попередив Драко, що це нечасто
спрацьовує.</p>
</div>
<div class="paragraph">
<p>Драко знав, що не розумів усього, що сталося&#8230;&#8203; проте Поттер надав був <em>йому</em>
можливість грати, і наразі вона була <em>його</em>. Але якщо він все вибовкає,
то вона стане батьківською.</p>
</div>
<div class="paragraph">
<p>Зрештою, все було просто. Простіші прийоми вимагали необізнаності обʼєкту, чи
принаймні його невпевненості. Лестощі потрібно видавати за повагу. (&#8220;Ти мав би
потрапити до Слизерину&#8221;&#8201;&#8212;&#8201;стара класика, вкрай ефективна на певному типі людей,
що не очікують цього, і якщо спрацьовує, можна повторювати.) Проте коли ти знаходиш
справжні важелі впливу на когось, то не важливо, чи усвідомлюють вони, що ти знаєш.
Поттер, у своєму шаленому поспіху, вгадав ключ до душі Драко. І якщо Драко знав, що
Поттер знав про це&#8201;&#8212;&#8201;навіть якщо це був очевидний здогад&#8201;&#8212;&#8201;це нічого не
змінювало.</p>
</div>
<div class="paragraph">
<p>Отже тепер, вперше в житті, у нього були справжні таємниці. Він грав у власну
гру. Він відчував через це невиразний біль, проте він знав, що батько пишався
б, і тому все було гаразд.</p>
</div>
<div class="paragraph">
<p>Він залишив краплі чорнила на місці&#8201;&#8212;&#8201;вже це було повідомленням, таким, що
батько зрозуміє, адже вони вже не раз грали в цю гру тонкощів&#8201;&#8212;&#8201;Драко написав єдине питання, яке дійсно гризло його у всій цій справі, те, що
він ніби <em>мав би</em> зрозуміти, проте не розумів, взагалі.</p>
</div>
<div class="paragraph">
<p><em>Любий Батьку:</em></p>
</div>
<div class="paragraph">
<p><em>Припустімо, я б розповів тобі, що зустрів учня Гоґвортсу, не зовсім з нашого
кола знайомих, і він називає тебе &#8220;бездоганним інструментом смерті&#8221;, а мене&#8201;&#8212;&#8201;твоїм &#8220;слабким місцем&#8221;. Що б ти сказав про нього?</em></p>
</div>
<div class="paragraph">
<p>Невдовзі їхня родинна сова принесла відповідь.</p>
</div>
<div class="paragraph">
<p><em>Мій любий сину:</em></p>
</div>
<div class="paragraph">
<p><em>Я б сказав, що тобі дуже пощастило зустріти когось, хто користується
особистою довірою нашого друга й цінного союзника, Северуса Снейпа.</em></p>
</div>
<div class="paragraph">
<p>Драко витріщався на лист деякий час, і зрештою кинув його у вогнище.</p>
</div>
</div>
</div>
</div>

<div id="nav-bottom">
<div id="help-with-errors">Помітили помилку? Допоможіть &#8212; виділіть її й натисніть на кнопку &#8220;Помилка?&#8221;. Дякуємо :)</div>
<form action="/go.php" method="GET" id="nav-form-top" target="_top"><div class="nav-prev"><a href="/006.html" title="Розділ 6. Омана планування" accesskey="p" target="_top">&laquo; Попередній</a></div><div class="nav-dropdown"><select name="chapter" class="nav-select"><option value="/001.html">Розділ 1. День вкрай низької ймовірності</option><option value="/002.html">Розділ 2. Все, у що я вірю, -- хибне</option><option value="/003.html">Розділ 3. Порівнюючи реальність з її альтернативами</option><option value="/004.html">Розділ 4. Гіпотеза ефективного ринку</option><option value="/005.html">Розділ 5. Фундаментальна помилка атрибуції</option><option value="/006.html">Розділ 6. Омана планування</option><option value="/007.html" selected>Розділ 7. Взаємний обмін</option><option value="/008.html">Розділ 8. Позитивна упередженість</option><option value="/009.html">Розділ 9. Назву приховано, частина I</option><option value="/010.html">Розділ 10. Усвідомлення себе, частина II</option><option value="/011.html">Розділ 11. Омаке файли №№ 1, 2, 3</option><option value="/012.html">Розділ 12. Контроль поривів</option><option value="/013.html">Розділ 13: Неправильні питання</option><option value="/014.html">Розділ 14. Не пі&#x0301;знане й непізна&#x0301;нне</option><option value="/015.html">Розділ 15. Сумлінність</option><option value="/016.html">Розділ 16. Творче мислення</option><option value="/017.html">Розділ 17. У пошуках гіпотези</option><option value="/018.html">Розділ 18. Ієрархії домінування</option><option value="/019.html">Розділ 19. Відкладена винагорода</option><option value="/020.html">Розділ 20. Теорема Баєса</option></select><noscript><input type="submit" value="Go" /></noscript></div><div class="nav-next"><a href="/008.html" title="Розділ 8. Позитивна упередженість" accesskey="n" target="_top">Наступний &raquo;</a></div></form>
</div>
</div>

<div>
<div>
<div style="display:none" id="dialog-message"></div>
<div style="display:none" id="dialog-form" title="Повідомити про помилку">
  <p class="validateTips">Всі поля необовʼязкові.</p>

  <form>
      <input type="hidden" name="fulltext" id="fulltext" value="">
      <input type="hidden" name="translation" id="translation" value="">
      <input type="hidden" name="page" id="page" value="007">
      <table width="100%">
      <tr>
          <td colspan="2"><label for="problem">Що не так:</label></td>
      </tr>
      <tr>
          <td width="100%" colspan="2">
              <textarea rows="3" style="width: 100%" name="problem" id="problem" class="text ui-widget-content ui-corner-all"></textarea>
          </td>
      </tr>
      <tr>
        <td><label for="email">Поштова скринька:</label></td>
        <td><input type="text" name="email" id="email" value="" class="text ui-widget-content ui-corner-all"></td>
      </tr>
      <tr>
        <td><label for="name">Імʼя:</label></td>
        <td><input type="text" name="name" id="name" value="" class="text ui-widget-content ui-corner-all"></td>
      </tr>
      <tr>
        <td><label for="remember">Запамʼятати</label></td>
        <td><input type="checkbox" name="remember" id="remember" value="1" class="ui-widget-content"></td>
      </tr>
      </table>

      <!-- Allow form submission with keyboard without duplicating the dialog button -->
      <input type="submit" tabindex="-1" style="position:absolute; top:-1000px">
  </form>
</div>
<button id="report_error_button">Помилка?</button>
<script src="./google-analytics.js" type="text/javascript"></script>
</div>
</div>
</div>
<div id="footer">
<div id="footer-text">
Востаннє оновлено 2017-04-26 13:14:44 EEST
</div>
</div>
</body>
</html>