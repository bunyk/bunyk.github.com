<!DOCTYPE html>
<html lang="uk">
<head>
<meta charset="UTF-8">
<!--[if IE]><meta http-equiv="X-UA-Compatible" content="IE=edge"><![endif]-->
<meta name="viewport" content="width=device-width, initial-scale=1.0">
<meta name="generator" content="Asciidoctor 1.5.5">
<title>Розділ 6. Омана планування</title>
<link rel="stylesheet" href="./hpimr.css">
<!-- html here goes to header of each document -->

<!-- Add to homescreen for Safari on iOS -->
<meta name="apple-mobile-web-app-capable" content="yes">
<meta name="apple-mobile-web-app-status-bar-style" content="black">
<meta name="apple-mobile-web-app-title" content="ГПіМР">
<link rel="apple-touch-icon" href="/HP_-_Harry_Potter_wordmark.svg.png" />

<link rel="manifest" href="manifest.json" />

<meta name="mobile-web-app-capable" content="yes">
<meta name="application-name" content="ГПіМР">
<link rel="icon" sizes="192x192" href="/HP_-_Harry_Potter_wordmark.svg.png" />

<!-- Tile icon for Win8 -->
<meta name="msapplication-TileImage" content="/HP_-_Harry_Potter_wordmark.svg.png" />
</head>
<body class="article">
<div id="header">
</div>
<div id="content">
<script src="./script.js" type="text/javascript"></script>
<link rel="stylesheet" href="./jquery-ui.css">
<div id="access">
<div class="menu-main-menu-container"><ul id="menu-main-menu" class="menu"><li id="menu-item-53" class="menu-item menu-item-type-custom menu-item-object-custom menu-item-home menu-item-53"><a href="/">Зміст</a></li>
<li id="menu-item-101" class="menu-item menu-item-type-taxonomy menu-item-object-category menu-item-101"><a href="http://hpmor.com/">Оригінал англійською</a></li>
<li id="menu-item-83" class="menu-item menu-item-type-post_type menu-item-object-page menu-item-83"><a href="http://github.com/hpimr/hpimr">github</a></li>
<li id="menu-item-48" class="menu-item menu-item-type-post_type menu-item-object-page menu-item-48"><a href="/help.html">Як долучитися</a></li>
<li id="menu-item-48" class="menu-item menu-item-type-post_type menu-item-object-page menu-item-49"><a href="https://www.facebook.com/groups/212447182535471/">Фейсбук</a></li>
</ul></div>
</div>
<div id="invertable">
<div id="nav-top"><form action="/go.php" method="GET" id="nav-form-top" target="_top"><div class="nav-prev"><a href="/005.html" title="Розділ 5. Фундаментальна помилка атрибуції" accesskey="p" target="_top">&laquo; Попередній</a></div><div class="nav-dropdown"><select name="chapter" class="nav-select"><option value="/001.html">Розділ 1. День вкрай низької ймовірності</option><option value="/002.html">Розділ 2. Все, у що я вірю, -- хибне</option><option value="/003.html">Розділ 3. Порівнюючи реальність з її альтернативами</option><option value="/004.html">Розділ 4. Гіпотеза ефективного ринку</option><option value="/005.html">Розділ 5. Фундаментальна помилка атрибуції</option><option value="/006.html" selected>Розділ 6. Омана планування</option><option value="/007.html">Розділ 7. Взаємний обмін</option><option value="/008.html">Розділ 8. Позитивна упередженість</option><option value="/009.html">Розділ 9. Назву приховано, частина I</option><option value="/010.html">Розділ 10. Усвідомлення себе, частина II</option><option value="/011.html">Розділ 11. Омаке файли №№ 1, 2, 3</option><option value="/012.html">Розділ 12. Контроль поривів</option><option value="/013.html">Розділ 13: Неправильні питання</option><option value="/014.html">Розділ 14. Не пі&#x0301;знане й непізна&#x0301;нне</option><option value="/015.html">Розділ 15. Сумлінність</option><option value="/016.html">Розділ 16. Творче мислення</option><option value="/017.html">Розділ 17. У пошуках гіпотези</option><option value="/018.html">Розділ 18. Ієрархії домінування</option><option value="/019.html">Розділ 19. Відкладена винагорода</option><option value="/020.html">Розділ 20. Теорема Баєса</option></select><noscript><input type="submit" value="Go" /></noscript></div><div class="nav-next"><a href="/007.html" title="Розділ 7. Взаємний обмін" accesskey="n" target="_top">Наступний &raquo;</a></div></form></div>
<div id="storycontent">
<div class="sect1">
<h2 id="_Розділ_6_Омана_планування">Розділ 6. Омана планування</h2>
<div class="sectionbody">
<div class="paragraph">
<p>Бла бла відмова від відповідальності бла бла Ролінґ бла бла права власності.</p>
</div>
<div class="paragraph">
<p>Примітка автора: &#8220;Наслідки&#8221; цього розділу&#8201;&#8212;&#8201;частина історії, а <em>не</em>
омаке.</p>
</div>
<hr>
<div class="paragraph">
<p><em>Гадаєте, ваш день був химерним? Уявіть мій.</em></p>
</div>
<hr>
<div class="paragraph">
<p><em>Деякі</em> діти зачекали б, доки їхній перший похід алеєю Діаґон
<em>завершиться</em>.</p>
</div>
<div class="paragraph">
<p>&#8201;&#8212;&#8201;Мішечок з елементом 79,&#8201;&#8212;&#8201;сказав Гаррі й витягнув руку, порожню, з мокового
капшучка.</p>
</div>
<div class="paragraph">
<p>Більшість дітей принаймні зачекали б, доки не отримають спочатку свої <em>чарівні
палички</em>.</p>
</div>
<div class="paragraph">
<p>&#8201;&#8212;&#8201;Мішечок з <em>окане</em>,&#8201;&#8212;&#8201;сказав Гаррі. Важкий мішечок золота стрибнув йому в
руку.</p>
</div>
<div class="paragraph">
<p>Гаррі вийняв мішечок, потім вкинув назад до мокового капшучка, дістав руку,
після чого занурив її знову, і сказав:</p>
</div>
<div class="paragraph">
<p>&#8201;&#8212;&#8201;Мішечок одиниць економічного обміну,&#8201;&#8212;&#8201;цього разу рука повернулася порожньою.</p>
</div>
<div class="paragraph">
<p>&#8201;&#8212;&#8201;Віддай назад мішечок, який я щойно поклав,&#8201;&#8212;&#8201;і ось він знов, мішечок золота.</p>
</div>
<div class="paragraph">
<p>До рук Гаррі Джеймса Поттера-Еванса-Верреса потрапив принаймні один магічний предмет.
Навіщо чекати?</p>
</div>
<div class="paragraph">
<p>&#8201;&#8212;&#8201;Професорко Макґонеґел,&#8201;&#8212;&#8201;сказав Гаррі спантеличеній відьмі, що йшла поряд,&#8201;&#8212;&#8201;можете сказати мені два слова, щоб одне означало золото, а друге щось інше,
але не гроші, мовою, яку я не знаю? Проте не кажіть мені, яке з них що означає.</p>
</div>
<div class="paragraph">
<p>&#8201;&#8212;&#8201;<em>Агава</em> і <em>загав</em>,&#8201;&#8212;&#8201;відповіла професорка Макґонеґел.&#8201;&#8212;&#8201;Це іврит,
інше слово означає любов.</p>
</div>
<div class="paragraph">
<p>&#8201;&#8212;&#8201;Дякую, професорко. Мішечок з <em>агава</em>,&#8201;&#8212;&#8201;нічого.</p>
</div>
<div class="paragraph">
<p>&#8201;&#8212;&#8201;Мішечок із <em>загав</em>,&#8201;&#8212;&#8201;і той стрибнув до його руки.</p>
</div>
<div class="paragraph">
<p>&#8201;&#8212;&#8201;Загав означає золото?&#8201;&#8212;&#8201;запитав Гаррі, і професорка Макґонеґел кивнула.</p>
</div>
<div class="paragraph">
<p>Гаррі обміркував зібрані експериментальні дані. Це була лише найгрубіша,
попередня спроба, проте цього було достатньо, щоб дійти принаймні одного
висновку:</p>
</div>
<div class="paragraph">
<p>&#8201;&#8212;&#8201;<em>Ааааааа, у цьому немає жодного сенсу!</em></p>
</div>
<div class="paragraph">
<p>Поряд з ним відьма згорда підняла брову.</p>
</div>
<div class="paragraph">
<p>&#8201;&#8212;&#8201;Проблеми, містере Поттер?</p>
</div>
<div class="paragraph">
<p>&#8201;&#8212;&#8201;Я щойно спростував кожнісіньку гіпотезу, що в мене була! Як його може
влаштовувати &#8220;мішечок зі 115 ґалеонами&#8221;, проте не &#8220;мішечок з 90 плюс 25
ґалеонами&#8221;? Він вміє <em>лічити</em>, проте не вміє <em>додавати</em>? Він розуміє
іменники, проте не всі іменникові словосполучення, що означають те саме? Ті, хто
його створив, мабуть, не розмовляли японською, а <em>я</em> геть не знаю івриту,
отже, капшучок не використовує ані <em>їхні</em> знання, ані <em>мої</em>&#8230;&#8203;&#8201;&#8212;&#8201;Гаррі
безпомічно махнув рукою.&#8201;&#8212;&#8201;Правила <em>начебто</em> несуперечливі, проте вони нічого
не <em>означають</em>! Я навіть не питатиму, як <em>капшучок</em> розпізнає голос і розуміє
природну мову, коли найкращі програмісти штучного інтелекту не можуть навчити цьому
найшвидші суперкомпʼютери, і це після тридцяти пʼяти років важкої праці,&#8201;&#8212;&#8201;Гаррі
перевів подих,&#8201;&#8212;&#8201;то <em>як</em> він <em>працює</em>?</p>
</div>
<div class="paragraph">
<p>&#8201;&#8212;&#8201;Магія,&#8201;&#8212;&#8201;сказала професорка Макґонеґел.</p>
</div>
<div class="paragraph">
<p>&#8201;&#8212;&#8201;Це лише <em>слово</em>! Навіть після того, як ви мені це сказали, я не можу
зробити жодного передбачення! Це все одно, що сказати &#8220;флогістон&#8221;, чи &#8220;елан
вітал&#8221;, чи &#8220;емерджентність&#8221;, чи &#8220;складність&#8221;!</p>
</div>
<div class="paragraph">
<p>Вдягнена в чорну мантію відьма врешті розсміялася вголос.</p>
</div>
<div class="paragraph">
<p>&#8201;&#8212;&#8201;Проте це <em>дійсно</em> магія, містере Поттер.</p>
</div>
<div class="paragraph">
<p>Гаррі трохи осунувся.</p>
</div>
<div class="paragraph">
<p>&#8201;&#8212;&#8201;З усією повагою, професорко Макґонеґел, я не певен, що ви розумієте,
чого я тут намагаюся досягти.</p>
</div>
<div class="paragraph">
<p>&#8201;&#8212;&#8201;З усією повагою, містере Поттер, я доволі певна, що не розумію. Хіба що&#8201;&#8212;&#8201;зважте, що це лише здогад,&#8201;&#8212;&#8201;хіба що ви намагаєтеся захопити світ?</p>
</div>
<div class="paragraph">
<p>&#8201;&#8212;&#8201;Ні! Тобто так&#8201;&#8212;&#8201;ну, <em>ні</em>!</p>
</div>
<div class="paragraph">
<p>&#8201;&#8212;&#8201;Гадаю, мені варто тривожитися через те, що у вас проблеми з відповіддю
на це запитання.</p>
</div>
<div class="paragraph">
<p>Гаррі похмуро згадав про Дартмутську конференцію зі штучного інтелекту в 1956. Це
була найперша конференція на цю тему, саме там вигадали термін &#8220;штучний
інтелект&#8221;. Вони визначили головні завдання: компʼютери мають розуміти мову,
навчатися й самовдосконалюватися. Вони були припускали, цілком серйозно, що
істотних успіхів у вирішенні цих проблем можуть досягнути десять науковців, що
працюватимуть разом протягом двох місяців.</p>
</div>
<div class="paragraph">
<p><em>Ні. Вище голову. Ти тільки-но </em>взявся<em> за завдання розгадати всі
таємниці магії. Насправді ти не </em>знаєш<em>, чи дійсно зробити це
протягом двох місяців буде надто складно.</em></p>
</div>
<div class="paragraph">
<p>&#8201;&#8212;&#8201;А ви <em>дійсно</em> ніколи не чули, щоб інші чарівники ставили подібні питання
чи проводили подібні наукові досліди?&#8201;&#8212;&#8201;знову запитав Гаррі. Просто це здавалося
йому настільки <em>очевидним</em>.</p>
</div>
<div class="paragraph">
<p>Але знову ж таки, знадобилося більш ніж двісті років <em>після</em> винайдення
наукового методу для того, щоб бодай комусь з маґлівських вчених спало на думку
систематично дослідити, які речення здатна розуміти <em>чотирирічна дитина</em>.
Теоретично, вікову психолінгвістику могли відкрити ще у вісімнадцятому сторіччі,
проте ніхто просто не подумав про це аж до двадцятого. Отже, насправді, не можна
було звинувачувати набагато менший чаклунський світ у тому, що вони не досліджують
виймальні чари.</p>
</div>
<div class="paragraph">
<p>Професорка Макґонеґел стисла губи, потім знизала плечима.</p>
</div>
<div class="paragraph">
<p>&#8201;&#8212;&#8201;Я досі не впевнена, що ви маєте на увазі, коли кажете `наукові досліди',
містере Поттер. Як я вже казала, я бачила, як учні маґлівського роду намагалися
добитися того, щоб маґлівська наука працювала в Гоґвортсі, і як люди винаходять нові
замовляння й зілля щороку.</p>
</div>
<div class="paragraph">
<p>Гаррі заперечливо похитав головою.</p>
</div>
<div class="paragraph">
<p>&#8201;&#8212;&#8201;Технологія&#8201;&#8212;&#8201;це зовсім не те саме, що наука. І випробовувати купу різних
методів зробити щось&#8201;&#8212;&#8201;це не те саме, що експериментувати, щоб зрозуміти
правила,&#8201;&#8212;&#8201;багато людей намагалися винайти літальні апарати й випробовували
купу штук-з-крилами, проте лише брати Райт побудували аеродинамічну трубу, щоб
виміряти підйомну силу.&#8201;&#8212;&#8201;Ем, а як багато вихованих маґлами дітей <em>вступають</em>
до Гоґвортсу щороку?</p>
</div>
<div class="paragraph">
<p>&#8201;&#8212;&#8201;Напевно, близько десяти?</p>
</div>
<div class="paragraph">
<p>Гаррі збився з кроку й ледь не перечепився через власну ногу.</p>
</div>
<div class="paragraph">
<p>&#8201;&#8212;&#8201;<em>Десять?</em></p>
</div>
<div class="paragraph">
<p>Маґлівський світ мав шість мільярдів населення, і це число зростало. Якщо ви
один на мільйон, то семеро таких, як ви, є в Лондоні й ще тисяча&#8201;&#8212;&#8201;у Китаї.
Маґлівська популяція неминуче породжувала <em>якусь кількість</em> одинадцятирічних,
що вміли розв’язувати диференціальні рівняння,&#8201;&#8212;&#8201;Гаррі знав, що він не єдиний.
Він зустрічав інших вундеркіндів на математичних змаганнях. Насправді його
трощили суперники, що, мабуть, витрачали буквально <em>весь час</em> на розвʼязання
математичних задач, які <em>ніколи</em> не читали наукової фантастики, і які
<em>повністю</em> вигорять ще до <em>статевої зрілості</em> та <em>ніколи</em> не досягнуть
<em>бодай чогось</em>, адже вони відпрацьовували лише <em>вже відомі</em> техніки замість того,
щоб вчитися <em>творчо</em> мислити (Гаррі ніколи не вмів програвати).</p>
</div>
<div class="paragraph">
<p>Проте&#8230;&#8203; у чаклунському світі&#8230;&#8203;</p>
</div>
<div class="paragraph">
<p>Десять вихованих маґлами дітей на рік, і всі вони припиняли свою маґлівську освіту
в одинадцять років? Професорка Макґонеґел може бути упередженою, проте вона була
стверджувала, що Гоґвортс є найбільша й найліпша чаклунська школа в світі&#8230;&#8203; І
освіта там завершувалася в сімнадцять років.</p>
</div>
<div class="paragraph">
<p>Професорка Макґонеґел, безсумнівно, знала до останніх дрібниць, як перетворитися
на кицьку. Проте, видавалося, вона буквально ніколи <em>не чула</em> про науковий
метод. Для неї це була лише маґлівська магія. І її навіть не <em>цікавили</em>
таємниці розуміння природної мови, що їх можуть приховувати виймальні чари.</p>
</div>
<div class="paragraph">
<p>Відповідно, лишалося лише дві можливості.</p>
</div>
<div class="paragraph">
<p>Можливість перша: магія така неймовірно неясна, заплутана й незбагненна, що хоч
чарівники й відьми були зробили все можливе, щоб її зрозуміти, вони не досягли
майже (а то й взагалі) нічого й зрештою здалися. І Гаррі спіткає та ж доля.</p>
</div>
<div class="paragraph">
<p><em>Або</em>&#8230;&#8203;</p>
</div>
<div class="paragraph">
<p>Гаррі рішуче хруснув пальцями, проте це видало лише ледь чутне
клацання замість зловісного відлуння від стін алеї Діаґон.</p>
</div>
<div class="paragraph">
<p>Можливість друга: він захопить світ.</p>
</div>
<div class="paragraph">
<p>Врешті-решт. Мабуть, не прямо одразу.</p>
</div>
<div class="paragraph">
<p>Такі речі інколи <em>дійсно</em> вимагали більше, ніж два місяці. Маґлівська наука не
дісталася Місяця через тиждень після Галілео.</p>
</div>
<div class="paragraph">
<p>Проте Гаррі не міг стримати величезну посмішку, яка розтягнула його щоки так
широко, що вони почали боліти.</p>
</div>
<div class="paragraph">
<p>Гаррі завжди боявся стати таким, як ті вундеркінди, що нічого не досягли за
решту свого життя й лише хизувалися, наскільки попереду вони були в десять
років. Проте й більшість дорослих геніїв нічого не досягли. Напевно, існувала
принаймні тисяча не менш розумних людей, ніж Ейнштейн, на кожного
Ейнштейна в історії. Тому що ці інші генії не натрапили на те єдине, що
абсолютно необхідне, щоб досягти величі. Вони так і не знайшли важливої задачі.</p>
</div>
<div class="paragraph">
<p><em>Тепер ви мої,</em>&#8201;&#8212;&#8201;подумав Гаррі про стіни алеї Діаґон, і про крамниці й товари,
і про крамарів і покупців; і про всі землі й усіх людей чаклунської Британії, і
всього ширшого чаклунського світу; і про цілий величезний всесвіт, який маґлівські
вчені розуміли набагато гірше, ніж думали. <em>Я, Гаррі Джеймс Поттер-Еванс-Веррес,
іменем Науки проголошую цю територію відтепер своєю.</em></p>
</div>
<div class="paragraph">
<p>Блискавка й грім зовсім не спромоглися сяйнути й прогриміти в безхмарних
небесах.</p>
</div>
<div class="paragraph">
<p>&#8201;&#8212;&#8201;Чому ви посміхаєтеся?&#8201;&#8212;&#8201;стомлено й обережно запитала професорка Макґонеґел.</p>
</div>
<div class="paragraph">
<p>&#8201;&#8212;&#8201;Мені цікаво, чи існує заклинання, щоб блискавка спалахувала на тлі щоразу,
як я приймаю зловісні рішення,&#8201;&#8212;&#8201;пояснив Гаррі. Він старанно запамʼятав
точні слова свого зловісного рішення, щоб у майбутніх книжках з історії все
було правильно записано.</p>
</div>
<div class="paragraph">
<p>&#8201;&#8212;&#8201;У мене виникло чітке відчуття, що я маю вжити якихось заходів щодо цього,&#8201;&#8212;&#8201;зітхнула професорка Макґонеґел.</p>
</div>
<div class="paragraph">
<p>&#8201;&#8212;&#8201;Не зважайте й воно минеться. У, як блищить!&#8201;&#8212;&#8201;Гаррі тимчасово відклав
думки про завоювання світу й попрямував до крамниці з відкритою вітриною, а
професорка Макґонеґел пішла слідом.</p>
</div>
<hr>
<div class="paragraph">
<p>Гаррі вже був купив складники зілля та казан і, е, ще декілька речей.
Предмети, що варто було носити в Бездонній Сумці Гаррі (також відомій як
&#8220;Супер капшук з моки QX31&#8221; із невиявними чарами подовження, виймальними
чарами й розширюваним горлечком). Розумні, виважені покупки.</p>
</div>
<div class="paragraph">
<p>Гаррі щиро не розумів, чому професорка Макґонеґел так <em>підозріло</em> на нього
дивилася.</p>
</div>
<div class="paragraph">
<p>Прямо зараз Гаррі був у достатньо дорогій крамниці, щоб та розташовувалася на
звивистій головній алеї Діаґон. Крамниця мала відкриту вітрину з товарами,
розкладеними на похилих деревʼяних рядах. Їх охороняло лише слабке сіре
сяйво й молоденька продавчиня в дуже вкороченій версії мантії, що відкривала її
коліна й лікті.</p>
</div>
<div class="paragraph">
<p>Гаррі обстежував чаклунський еквівалент санітарної сумки, &#8220;Набір цілителя для
надзвичайних ситуацій плюс&#8221;. Він містив два джгути, що самі затягувалися.
Шприц з чимось схожим на рідкий вогонь, що мав суттєво сповільнювати
циркуляцію крові поряд з місцем уколу й водночас підтримувати насиченість крові
киснем протягом трьох хвилин, на випадок, якщо треба запобігти розповсюдженню
отрути тілом. Біла тканина, яку можна обгорнути навколо частини тіла, щоб
тимчасово приглушити біль. І ще невизначена кількість предметів, призначення
яких Гаррі геть не міг зрозуміти, на кшталт &#8220;Ліки від впливу дементорів&#8221;, що
виглядали й пахли як звичайний шоколад. Чи &#8220;Засіб від бафлснафлів&#8221;, що
скидався на маленьке тремтяче яйце і супроводжувався невеличкою брошурою, що
демонструвала, як запхати його до ніздрі.</p>
</div>
<div class="paragraph">
<p>&#8201;&#8212;&#8201;Безперечно варта пʼяти ґалеонів покупка, як гадаєте?&#8201;&#8212;&#8201;запитав Гаррі в
професорки Макґонеґел, а молоденька продавчиня, що снувала поряд, палко закивала.</p>
</div>
<div class="paragraph">
<p>Гаррі очікував був, що професорка зробить якийсь схвальний коментар щодо його
завбачливості й готовності.</p>
</div>
<div class="paragraph">
<p>Натомість він отримав щось, що можна було б описати хіба як &#8220;лихе око&#8221;.</p>
</div>
<div class="paragraph">
<p>&#8201;&#8212;&#8201;І <em>чому ж</em>,&#8201;&#8212;&#8201;дуже скептично сказала професорка Макґонеґел,&#8201;&#8212;&#8201;ви очікуєте,
що вам <em>знадобиться</em> набір цілителя, юначе?</p>
</div>
<div class="paragraph">
<p>(Після прикрої пригоди в крамниці зілля професорка Макґонеґел намагалася
більше не звертатися до нього &#8220;містере Поттер&#8221;, доки хтось був поряд.)</p>
</div>
<div class="paragraph">
<p>Гаррі відкрив і закрив рота.</p>
</div>
<div class="paragraph">
<p>&#8201;&#8212;&#8201;Я не <em>очікую</em>, що він мені знадобиться! Це про всяк випадок!</p>
</div>
<div class="paragraph">
<p>&#8201;&#8212;&#8201;На <em>який</em> випадок?</p>
</div>
<div class="paragraph">
<p>Очі Гаррі розширилися.</p>
</div>
<div class="paragraph">
<p>&#8201;&#8212;&#8201;Ви гадаєте, що я <em>планую</em> робити щось небезпечне й <em>тому</em> хочу купити
аптечку?</p>
</div>
<div class="paragraph">
<p>Сповнений непохитної підозри й іронічної недовіри погляд був йому відповіддю.</p>
</div>
<div class="paragraph">
<p>&#8201;&#8212;&#8201;Сили небесні!&#8201;&#8212;&#8201;вигукнув Гаррі. (Цей вираз він почув від божевільного вченого
Дока Брауна з <em>Назад у майбутнє</em>.)&#8201;&#8212;&#8201;Невже ви це підозрювали й коли я
купив зілля пір’ячкового падіння, зяброрості і пляшку пігулок їжі й води?</p>
</div>
<div class="paragraph">
<p>&#8201;&#8212;&#8201;Так.</p>
</div>
<div class="paragraph">
<p>Гаррі вражено похитав головою.</p>
</div>
<div class="paragraph">
<p>&#8201;&#8212;&#8201;Це ж який такий план, по-вашому, я тут <em>готую</em>?</p>
</div>
<div class="paragraph">
<p>&#8201;&#8212;&#8201;Не знаю,&#8201;&#8212;&#8201;похмуро сказала професорка Макґонеґел,&#8201;&#8212;&#8201;проте завершується він
або доставкою тонни срібла до &#8220;Ґрінґотсу&#8221;, або світовим пануванням.</p>
</div>
<div class="paragraph">
<p>&#8201;&#8212;&#8201;&#8220;Світове панування&#8221; так недоладно звучить. Мені більше до вподоби
&#8220;світова оптимізація&#8221;.</p>
</div>
<div class="paragraph">
<p>Цей веселий жарт чомусь не заспокоїв відьму, що обдарувала його Поглядом Фатуму.</p>
</div>
<div class="paragraph">
<p>&#8201;&#8212;&#8201;Ого,&#8201;&#8212;&#8201;сказав Гаррі, коли зрозумів, що вона говорила всерйоз.&#8201;&#8212;&#8201;Ви й
справді так гадаєте. Ви дійсно гадаєте, що я планую зробити щось небезпечне.</p>
</div>
<div class="paragraph">
<p>&#8201;&#8212;&#8201;Так.</p>
</div>
<div class="paragraph">
<p>&#8201;&#8212;&#8201;Ніби це <em>єдина</em> причина, з якої хтось може купити аптечку? Не зрозумійте
мене неправильно, професорко Макґонеґел, проте <em>що це за скажені діти, з якими
ви звикли мати справу</em>?</p>
</div>
<div class="paragraph">
<p>&#8201;&#8212;&#8201;Ґрифіндорці,&#8201;&#8212;&#8201;процідила професорка Макґонеґел, вклавши у це слово тягар гіркоти
й відчаю, що падав вічним прокляттям на весь дитячий ентузіазм і піднесений
настрій.</p>
</div>
<div class="paragraph">
<p>&#8201;&#8212;&#8201;Заступнице директора професорко Мінерво Макґонеґел,&#8201;&#8212;&#8201;сказав Гаррі й суворо
взяв руки в боки.&#8201;&#8212;&#8201; Я не збираюся потрапляти до Ґрифіндору&#8230;&#8203;</p>
</div>
<div class="paragraph">
<p>Тут заступниця директора вставила щось про те, що як він <em>потрапить</em> до
Ґрифіндору, то вона вигадає, як убити капелюха. Цю дивну заувагу Гаррі не
прокоментував, однак продавчиня раптом закашлялася.</p>
</div>
<div class="paragraph">
<p>&#8201;&#8212;&#8201;Я збираюся до Рейвенклову. І якщо ви дійсно гадаєте, що я планую робити щось
небезпечне, то, чесно, ви не розумієте мене <em>взагалі</em>. Я не <em>люблю</em>
небезпеку, небезпека&#8201;&#8212;&#8201;це <em>страшно</em>. Я просто поводжуся <em>розсудливо</em>.  Я
<em>обережний</em>. Я готуюся до <em>непередбачених обставин</em>. Як мої батьки співали
мені: <em>Будь готовим! Це похідна пісня бойскаутів! Будь готовим! Доки йдеш
життям! Не будь нервовим, не будь схвильованим, не будь наляканим&#8201;&#8212;&#8201;будь
готовим!</em></p>
</div>
<div class="paragraph">
<p>(Батьки Гаррі насправді співали йому лише <em>ці</em> рядки з пісні Тома Лерера, і
Гаррі перебував у блаженному незнанні щодо решти.)</p>
</div>
<div class="paragraph">
<p>Професорка Макґонеґел дещо розслабилася&#8201;&#8212;&#8201;хоча, переважно, завдяки словам
Гаррі про те, що він збирається до Рейвенклову.</p>
</div>
<div class="paragraph">
<p>&#8201;&#8212;&#8201;І до яких <em>обставин</em>, ви припускаєте, вас може підготувати ця аптечка,
<em>юначе</em>?</p>
</div>
<div class="paragraph">
<p>&#8201;&#8212;&#8201;Одну з моїх однокласниць кусає жахливий монстр, і я шалено риюся в моковому
капшучку в пошуках чогось, що може їй допомогти, вона сумно дивиться на
мене і питає з останнім подихом, <em>Чому ти не був готовим?</em> А потім помирає, і
коли її очі заплющуються, я вже знаю, що вона ніколи мене не пробачить&#8230;&#8203;</p>
</div>
<div class="paragraph">
<p>Гаррі почув, як продавчиня ахнула, поглянув на неї й побачив, що вона витріщається
на нього, сильно стиснувши губи. Потім молода дівчина розвернулася й швидко зникла
в глибині крамниці.</p>
</div>
<div class="paragraph">
<p><em>Що?..</em></p>
</div>
<div class="paragraph">
<p>Професорка Макґонеґел нахилилася, лагідно, проте твердо взяла Гаррі за руку,
витягла його з головної алеї Діаґон і вивела до брукованого брудними цеглинами
провулку між двома крамницями, що завершувався глухим кутом&#8201;&#8212;&#8201;стіною
суцільного чорного бруду.</p>
</div>
<div class="paragraph">
<p>Висока відьма направила паличку у бік головної вулиці.</p>
</div>
<div class="paragraph">
<p>&#8201;&#8212;&#8201;Квіетус,&#8201;&#8212;&#8201;сказала вона, і екран тиші опустився навколо них, блокуючи весь
шум з вулиці.</p>
</div>
<div class="paragraph">
<p><em>Що я зробив не так&#8230;&#8203;</em></p>
</div>
<div class="paragraph">
<p>Професорка Макґонеґел повернулася й огледіла Гаррі. Вона не мала типового для
дорослих виразу &#8220;ти зробив погано&#8221;, проте її обличчя було спокійним, контрольованим.</p>
</div>
<div class="paragraph">
<p>&#8201;&#8212;&#8201;Ви маєте памʼятати, містере Поттер,&#8201;&#8212;&#8201;сказала вона,&#8201;&#8212;&#8201;що в цій країні
всього лише десять років тому була війна. Кожен когось втратив, і не варто
легковажно розмовляти про друзів, що помирають на ваших руках.</p>
</div>
<div class="paragraph">
<p>&#8201;&#8212;&#8201;Я&#8230;&#8203; Я не хотів&#8230;&#8203;&#8201;&#8212;&#8201;висновок ніби каменем навалився на надзвичайно
яскраву уяву Гаррі. Він розмовляв про чийсь останній подих&#8201;&#8212;&#8201;і тоді продавчиня
втекла&#8201;&#8212;&#8201;війна була закінчилася десять років тому, отже дівчині було
щонайбільше вісім чи девʼять років, коли, коли,&#8201;&#8212;&#8201;Мені прикро, я не хотів&#8230;&#8203;&#8201;&#8212;&#8201;Гаррі стало дуже соромно, він відвернувся, щоб втекти від погляду старої відьми,
проте стіна бруду блокувала шлях і в нього ще не було палички.&#8201;&#8212;&#8201;Мені прикро,
мені прикро, мені <em>прикро</em>!</p>
</div>
<div class="paragraph">
<p>Позад себе він почув тяжке зітхання.</p>
</div>
<div class="paragraph">
<p>&#8201;&#8212;&#8201;Я знаю, містере Поттер.</p>
</div>
<div class="paragraph">
<p>Гаррі наважився озирнутися. Тепер професорка Макґонеґел мала просто
сумний вигляд.</p>
</div>
<div class="paragraph">
<p>&#8201;&#8212;&#8201;Мені прикро,&#8201;&#8212;&#8201;знову сказав Гаррі, почуваючися препаскудно.&#8201;&#8212;&#8201;Чи трапилося
щось таке з&#8230;&#8203;&#8201;&#8212;&#8201;і тоді Гаррі стулив губи й накрив рота рукою про всяк випадок.</p>
</div>
<div class="paragraph">
<p>Обличчя старої відьми посумнішало ще більше.</p>
</div>
<div class="paragraph">
<p>&#8201;&#8212;&#8201;Ви маєте навчитися думати перед тим, як щось говорити, містере Поттер, інакше
у вашому житті буде небагато друзів. Така доля спіткала багатьох рейвенкловців, проте,
сподіваюся, не спіткає вас.</p>
</div>
<div class="paragraph">
<p>Гаррі хотів втекти. Він хотів витягнути чарівну паличку й стерти весь епізод з
памʼяті професорки Макґонеґел, знову бути з нею ззовні крамниці, <em>зробити, щоб
цього не сталося&#8230;&#8203;</em></p>
</div>
<div class="paragraph">
<p>&#8201;&#8212;&#8201;Проте відповім на ваше питання, містере Поттер: ні, нічого <em>такого</em> зі
мною ніколи не траплялося. Звісно, мені доводилося бачити останній подих друзів,
один раз чи сім. Проте ніхто з них ніколи не проклинав мене при смерті, і я ніколи не
думала, що вони мене не пробачать. Чому ви сказали <em>таке</em>, містере Поттер?
Чому ви навіть <em>подумали</em> про таке?</p>
</div>
<div class="paragraph">
<p>&#8201;&#8212;&#8201;Я&#8230;&#8203; Я&#8230;&#8203; Я,&#8201;&#8212;&#8201;Гаррі ковтнув слину.&#8201;&#8212;&#8201;Я просто завжди намагаюся уявити
найжахливіше, що може статися,&#8201;&#8212;&#8201;а ще, мабуть, він частково жартував, проте радше
відкусив би собі язика, ніж зізнався тепер у цьому.</p>
</div>
<div class="paragraph">
<p>&#8201;&#8212;&#8201;Що?&#8201;&#8212;&#8201;сказала професорка Макґонеґел.&#8201;&#8212;&#8201;Але <em>навіщо</em>?</p>
</div>
<div class="paragraph">
<p>&#8201;&#8212;&#8201;Щоб не дати цьому статися!</p>
</div>
<div class="paragraph">
<p>&#8201;&#8212;&#8201;Містере Поттер&#8230;&#8203;&#8201;&#8212;&#8201;голос старої відьми стих. Потім вона зітхнула і
присіла поряд з ним.</p>
</div>
<div class="paragraph">
<p>&#8201;&#8212;&#8201;Містере Поттер,&#8201;&#8212;&#8201;сказала вона, тепер лагідно,&#8201;&#8212;&#8201;це не ваша
відповідальність&#8201;&#8212;&#8201;піклуватися про учнів Гоґвортсу. А моя. Я не дозволю чомусь
поганому статися з вами чи з будь-ким іншим. Гоґвортс&#8201;&#8212;&#8201;це найбезпечніше місце
для магічних дітей в усьому чаклунському світі, і в мадам Помфрі є повністю оснащений
цілительський кабінет. Вам взагалі не знадобиться аптечка, тим паче за пʼять
ґалеонів.</p>
</div>
<div class="paragraph">
<p>&#8201;&#8212;&#8201;Але ж <em>може</em> знадобитися!&#8201;&#8212;&#8201;вибухнув Гаррі.&#8201;&#8212;&#8201;<em>Ніде</em> не може бути
цілковито безпечно!  Що, як у моїх батьків буде серцевий напад чи стануть жертвами
нещасного випадку, доки я буду вдома на Різдво,&#8201;&#8212;&#8201;мадам Помфрі там не буде,
мені знадобиться власний набір цілителя&#8230;&#8203;</p>
</div>
<div class="paragraph">
<p>&#8201;&#8212;&#8201;<em>Що</em>, заради Мерліна&#8230;&#8203;&#8201;&#8212;&#8201;сказала професорка Макґонеґел. Вона підвелася і
подивилася на Гаррі поглядом, що розривався між роздратуванням і турботою.&#8201;&#8212;&#8201;Не треба думати про такі жахливі речі, містере Поттер!</p>
</div>
<div class="paragraph">
<p>Обличчя Гаррі спотворила гірка злість, коли він це почув.</p>
</div>
<div class="paragraph">
<p>&#8201;&#8212;&#8201;Авжеж, <em>треба</em>! Якщо не думати, можна не лише постраждати самому, а й
завдати шкоди іншим!</p>
</div>
<div class="paragraph">
<p>Професорка Макґонеґел відкрила рота, потім закрила його. Відьма замислено
потерла перенісся.</p>
</div>
<div class="paragraph">
<p>&#8201;&#8212;&#8201;Містере Поттер&#8230;&#8203; Якби я запропонувала вислухати вас&#8230;&#8203; Чи забажали б ви
мені щось розповісти?</p>
</div>
<div class="paragraph">
<p>&#8201;&#8212;&#8201;Про що?</p>
</div>
<div class="paragraph">
<p>&#8201;&#8212;&#8201;Про те, чому ви переконані, що завжди маєте пильнувати, щоб з вами не
сталося чогось жахливого.</p>
</div>
<div class="paragraph">
<p>Гаррі здивовано витріщився на неї. Це ж була очевидна аксіома.</p>
</div>
<div class="paragraph">
<p>&#8201;&#8212;&#8201;Ну&#8230;&#8203;&#8201;&#8212;&#8201;повільно сказав Гаррі. Він намагався впорядкувати свої думки. Як
пояснити це відьмі-професорці, коли вона не знає навіть основ?&#8201;&#8212;&#8201;Маґлівські
дослідники зʼясували, що люди завжди дуже оптимістичні щодо дійсності.
Наприклад, вони кажуть, що на щось потрібно два дні, а виходить десять, чи вони
кажуть, що потрібно два місяці, а виходить тридцять пʼять років. В одному
досліді студентів запитували, за який час вони завершать домашнє завдання з
50%, 75% і 99% впевненістю, і лише 13%, 19% і 45% учнів вклалися в цей час. І
дослідники зʼясували причину: коли одну групу студентів запитали про найкращі
можливі строки&#8201;&#8212;&#8201;якщо все відбудеться якомога краще,&#8201;&#8212;&#8201;а іншу про середні строки&#8201;&#8212;&#8201;якщо все станеться як зазвичай,&#8201;&#8212;&#8201;то отримали статистично однакові результати.
Розумієте, якщо ви запитаєте людину, чого та очікує у <em>звичайному</em> випадку,
вона змоделює кожен етап з урахуванням найвищої ймовірності того, що все піде
за планом без сюрпризів. Проте насправді, враховуючи, що більше половини
студентів не впоралася за запланований з 99% впевненістю термін, в дійсності
результати зазвичай трохи гірші, ніж &#8220;найгірший сценарій&#8221;. Це називається
омана планування, і найкращий метод впоратися з нею&#8201;&#8212;&#8201;питати скільки часу
потрібно було востаннє, коли ви робили те ж саме. Це називається погляд ззовні
замість погляду зсередини. Проте, коли ви робите щось нове й у вас немає такої
можливості, потрібно просто бути дуже, дуже, дуже песимістичним. Таким
песимістичним, щоб дійсність виявлялася насправді <em>кращою</em>, ніж ви очікували,
приблизно так само часто й настільки ж, як коли дійсність виявлялася гіршою. Насправді,
<em>дуже складно</em> бути <em>достатньо</em> песимістичним, щоб у вас був бодай шанс
<em>недооцінити</em> реальність. Наприклад, коли я постарався бути похмурим і уявив,
що одного з моїх однокласників вкусять, насправді ж виявиться, що вцілілі смертежери
нападуть на школу, щоб дістатися до мене. Добре хоч&#8230;&#8203;</p>
</div>
<div class="paragraph">
<p>&#8201;&#8212;&#8201;Зупиніться,&#8201;&#8212;&#8201;сказала професорка Макґонеґел.</p>
</div>
<div class="paragraph">
<p>Гаррі замовк. Він лише збирався був додати, що принаймні вони знали, що Темний
Лорд не нападе, адже він мертвий.</p>
</div>
<div class="paragraph">
<p>&#8201;&#8212;&#8201;Мабуть я недостатньо чітко висловилася,&#8201;&#8212;&#8201;сказала відьма, її голос з
виразним шотландським акцентом звучав ще обережніше.&#8201;&#8212;&#8201;Чи ставалося щось з
<em>вами особисто</em>, що налякало вас, містере Поттер?</p>
</div>
<div class="paragraph">
<p>&#8201;&#8212;&#8201;Те, що сталося особисто зі мною, є лише випадком із життя,&#8201;&#8212;&#8201;пояснив Гаррі,&#8201;&#8212;&#8201;Воно не має тієї ж ваги, що й повторена незалежними дослідниками, рецензована стаття в науковому
журналі про контрольоване дослідження з випадковим поділом на групи, багатьма
піддослідними, високим впливом досліджуваних явищ і статистичною значущістю.</p>
</div>
<div class="paragraph">
<p>Професорка Макґонеґел надавила пальцями на перенісся, вдихнула, потім видихнула.</p>
</div>
<div class="paragraph">
<p>&#8201;&#8212;&#8201;Я б усе одно хотіла про це почути,&#8201;&#8212;&#8201;сказала вона.</p>
</div>
<div class="paragraph">
<p>&#8201;&#8212;&#8201;Ем&#8230;&#8203;&#8201;&#8212;&#8201;сказав Гаррі й глибоко вдихнув.&#8201;&#8212;&#8201;У нашому районі зʼявилися
грабіжники, а мати попросила мене повернути каструлю, що вона була позичила в
сусідки за два квартали. Я відповів, що не хочу йти, адже мене можуть
пограбувати, а вона сказала: &#8220;Гаррі, не кажи такого!&#8221;, ніби гадала, що через
це так і <em>станеться</em>, а якщо я не говоритиму про таке, то буду в безпеці. Я
намагався пояснити, чому мене це не заспокоює, але вона все одно змусила мене
віднести каструлю. Я був занадто малий, щоб знати, наскільки статистично
малоймовірно, що злодій захоче пограбувати мене, але вже достатньо дорослий, щоб
розуміти&#8201;&#8212;&#8201;не думати про щось недостатньо, аби цього не сталося. Тому я був
дійсно наляканий.</p>
</div>
<div class="paragraph">
<p>&#8201;&#8212;&#8201;Це все?&#8201;&#8212;&#8201;запитала професорка Макґонеґел після паузи, коли стало
зрозуміло, що Гаррі завершив розповідь.&#8201;&#8212;&#8201;Нічого <em>іншого</em> з вами не ставалося?</p>
</div>
<div class="paragraph">
<p>&#8201;&#8212;&#8201;Я знаю, що це не <em>звучить</em> вражаюче,&#8201;&#8212;&#8201;захищався Гаррі.&#8201;&#8212;&#8201;Проте це був
один з вирішальних моментів у житті, розумієте? Тобто, я <em>знав</em>, що не думати
про щось недостатньо, щоб цього не сталося, я <em>знав</em> це, але бачив, що
мама дійсно так думала,&#8201;&#8212;&#8201;Гаррі замовк, намагаючись опанувати
злість, що знову почала наростати, коли він про це думав.&#8201;&#8212;&#8201;Вона <em>не
слухала</em>. Я намагався пояснити їй, я <em>благав</em>, щоб вона не відправляла мене,
а вона <em>віджартовувалася</em>.  Усе, що я казав, вона сприймала як якийсь великий
жарт&#8230;&#8203;&#8201;&#8212;&#8201;Гаррі знову приборкав темну лють.&#8201;&#8212;&#8201;Ось тоді я зрозумів, що всі,
хто мають мене захищати, насправді божевільні, що вони не послухають мене, хай як
їх не благати, і що я ніколи не зможу на них покластися, щоб зробити щось,
як треба. Інколи добрих намірів недостатньо, іноді треба бути нормальним.</p>
</div>
<div class="paragraph">
<p>Запанувала довга тиша.</p>
</div>
<div class="paragraph">
<p>Гаррі використав цей час, щоб, глибоко дихаючи, заспокоїтися. Злитися було
безґлуздо. Злитися було безґлуздо. <em>Усі</em> батьки такі, <em>жоден</em> дорослий не
опуститься так низько, щоб поставити себе на рівень дитини й послухати її. Його
генетичні батьки були б такими самими. Здоровий ґлузд&#8201;&#8212;&#8201;іскра серед ночі,
нескінченно малий рідкісний виняток у загальному правилі божевілля. Тому
злитися було безґлуздо.</p>
</div>
<div class="paragraph">
<p>Гаррі не подобався собі, коли злився.</p>
</div>
<div class="paragraph">
<p>&#8201;&#8212;&#8201;Дякую, що поділилися цим, містере Поттер,&#8201;&#8212;&#8201;сказала професорка Макґонеґел
по деякому часі. Вона мала відсторонений вираз обличчя (майже такий самий,
що його мав Гаррі, доки експериментував з капшучком, якби він тільки побачив був
себе в дзеркало, щоб зрозуміти це).&#8201;&#8212;&#8201;Я маю подумати про це.</p>
</div>
<div class="paragraph">
<p>Вона повернулася в бік рогу алеї й підняла паличку&#8230;&#8203;</p>
</div>
<div class="paragraph">
<p>&#8201;&#8212;&#8201;Ем,&#8201;&#8212;&#8201;сказав Гаррі,&#8201;&#8212;&#8201;тепер ми можемо піти й купити набір цілителя?</p>
</div>
<div class="paragraph">
<p>Відьма зупинилася та пильно поглянула на нього.</p>
</div>
<div class="paragraph">
<p>&#8201;&#8212;&#8201;А якщо я скажу ні, що він надто дорогий і не потрібний вам, що тоді?</p>
</div>
<div class="paragraph">
<p>Обличчя Гаррі гірко скривилося.</p>
</div>
<div class="paragraph">
<p>&#8201;&#8212;&#8201;Саме те, що ви думаєте, професорко Макґонеґел. <em>Саме те</em>, що ви думаєте.
Я зроблю висновок, що ви чергова божевільна доросла, з якою неможливо
розмовляти, і почну планувати, як все одно роздобути набір цілителя.</p>
</div>
<div class="paragraph">
<p>&#8201;&#8212;&#8201;Я ваш опікун протягом цієї поїздки,&#8201;&#8212;&#8201;сказала професорка Макґонеґел, у її
голосі ледь чулася загроза.&#8201;&#8212;&#8201;Я <em>не дозволю</em> вам попихати мною.</p>
</div>
<div class="paragraph">
<p>&#8201;&#8212;&#8201;Я розумію,&#8201;&#8212;&#8201;сказав Гаррі. Він приховав образу в голосі й не сказав більше
нічого з того, що спало йому на думку. Професорка Макґонеґел порадила йому
думати, перед тим, як щось казати. Може він і не згадає про це завтра, але бодай
на пʼять хвилин його вистачить.</p>
</div>
<div class="paragraph">
<p>Паличка в руці відьми зробила невелике коло, і шум алеї Діаґон повернувся.</p>
</div>
<div class="paragraph">
<p>&#8201;&#8212;&#8201;Добре, юначе,&#8201;&#8212;&#8201;сказала вона.&#8201;&#8212;&#8201;Ходімо й купимо той набір цілителя.</p>
</div>
<div class="paragraph">
<p>У Гаррі аж щелепа відвисла від подиву. Потім він поквапився за нею, ледь не
спотикаючись від раптового поспіху.</p>
</div>
<hr>
<div class="paragraph">
<p>Крамниця не змінилася після їхнього попереднього відвідування, зрозумілі й
незрозумілі предмети досі лежали на похилій деревʼяній вітрині, сіре сяйво досі
захищало її, а продавчиня повернулася на своє старе місце. Вона здивовано поглянула
на них.</p>
</div>
<div class="paragraph">
<p>&#8201;&#8212;&#8201;Перепрошую,&#8201;&#8212;&#8201;сказала вона, коли вони наблизилися.</p>
</div>
<div class="paragraph">
<p>&#8201;&#8212;&#8201;Пробачте за&#8230;&#8203;&#8201;&#8212;&#8201;майже одночасно почав Гаррі.</p>
</div>
<div class="paragraph">
<p>Вони запнулися й подивилися один на одного, а потім продавчиня коротко
засміялася.</p>
</div>
<div class="paragraph">
<p>&#8201;&#8212;&#8201;Я не хотіла, щоб у тебе були неприємності з професоркою Макґонеґел,&#8201;&#8212;&#8201;сказала вона й змовницьки знизила голос.&#8201;&#8212;&#8201;Сподіваюся, вона не <em>надто</em>
жахливо з тобою обійшлася.</p>
</div>
<div class="paragraph">
<p>&#8201;&#8212;&#8201;<em>Делло!</em>&#8201;&#8212;&#8201;обурилася професорка Макґонеґел.</p>
</div>
<div class="paragraph">
<p>&#8201;&#8212;&#8201;Мішок золота,&#8201;&#8212;&#8201;сказав Гаррі своєму капшучку, і знову подивився на
продавчиню, доки відраховував пʼять ґалеонів.&#8201;&#8212;&#8201;Не хвилюйтеся, я розумію, що
вона сварить мене лише через те, що любить.</p>
</div>
<div class="paragraph">
<p>Він віддав пʼять ґалеонів продавчині, а професорка Макґонеґел тріскотіла про
щось неважливе.</p>
</div>
<div class="paragraph">
<p>&#8201;&#8212;&#8201;Один &#8220;Набір цілителя для надзвичайних ситуацій плюс&#8221;, будь ласка.</p>
</div>
<div class="paragraph">
<p>Насправді, бачити як &#8220;розширюване горлечко&#8221; ковтає аптечку розміром з портфель було
доволі тривожно. Гаррі не міг не задуматися, що станеться, якщо він спробує
забратися до мокового капшучка сам&#8201;&#8212;&#8201;враховуючи, що дістати з капшучка щось в змозі
лише людина, яка поклала це туди.</p>
</div>
<div class="paragraph">
<p>Коли капшучок&#8230;&#8203; доїв&#8230;&#8203; його важко виборену покупку, Гаррі міг присягнутися,
що чув тиху відрижку. Це <em>мало</em> бути зачакловано навмисно. Альтернативні
гіпотези були надто жахливими, щоб їх розглядати&#8230;&#8203; Насправді, Гаррі не міг
навіть <em>думати</em> про альтернативні гіпотези. Коли вони знову вийшли на алею
Діаґон, Гаррі поглянув на професорку.</p>
</div>
<div class="paragraph">
<p>&#8201;&#8212;&#8201;Куди далі?</p>
</div>
<div class="paragraph">
<p>Професорка Макґонеґел вказала на крамницю, що ніби була зроблена з плоті
замість цегли й була покрита шерстю замість фарби.</p>
</div>
<div class="paragraph">
<p>&#8201;&#8212;&#8201;У Гоґвортсі дозволені маленькі тварини. Наприклад, ви можете купити сову, щоб
відправляти листи&#8230;&#8203;</p>
</div>
<div class="paragraph">
<p>&#8201;&#8212;&#8201;Чи можу я заплатити кнат чи скільки там й <em>орендувати</em> сову, коли треба
надіслати листа?</p>
</div>
<div class="paragraph">
<p>&#8201;&#8212;&#8201;Так,&#8201;&#8212;&#8201;сказала професорка Макґонеґел.</p>
</div>
<div class="paragraph">
<p>&#8201;&#8212;&#8201;Тоді, гадаю, рішуче <em>ні</em>.</p>
</div>
<div class="paragraph">
<p>Професорка Макґонеґел кивнула, ніби викреслила пункт зі списку.</p>
</div>
<div class="paragraph">
<p>&#8201;&#8212;&#8201;Чи можна дізнатися чому?</p>
</div>
<div class="paragraph">
<p>&#8201;&#8212;&#8201;У мене з домашніх улюбленців був лише камінь. Він помер.</p>
</div>
<div class="paragraph">
<p>&#8201;&#8212;&#8201;Ви думаєте, що не можете доглядати за хатньою твариною?</p>
</div>
<div class="paragraph">
<p>&#8201;&#8212;&#8201;Я <em>міг би</em>,&#8201;&#8212;&#8201;сказав Гаррі,&#8201;&#8212;&#8201;проте тоді я б весь день одержимо
пригадував, чи погодував її, чи вона повільно помирає з голоду у своїй клітці
й усе думає, де ж її господар і чому немає їжі.</p>
</div>
<div class="paragraph">
<p>&#8201;&#8212;&#8201;Ця бідолашна сова,&#8201;&#8212;&#8201;мʼяко сказала стара відьма.&#8201;&#8212;&#8201;Ось так покинута. Мені
цікаво, що б вона робила.</p>
</div>
<div class="paragraph">
<p>&#8201;&#8212;&#8201;Ну, напевно, вона б зовсім зголодніла й заходилася кігтями намагатися
видертися з клітки чи коробки, чи що там у неї, хоча ймовірно в неї б цього
не вийшло&#8230;&#8203;&#8201;&#8212;&#8201;Гаррі раптом зупинився.</p>
</div>
<div class="paragraph">
<p>Відьма продовжила, досі мʼяким голосом:</p>
</div>
<div class="paragraph">
<p>&#8201;&#8212;&#8201;А що сталося б з нею потім?</p>
</div>
<div class="paragraph">
<p>&#8201;&#8212;&#8201;Перепрошую,&#8201;&#8212;&#8201;сказав Гаррі, потім потягнувся, щоб взяти руку професорки
Макґонеґел, і чемно, проте твердо вивів її до чергового провулка&#8201;&#8212;&#8201;після
ухиляння від такої кількості доброзичливців цей процес уже став майже
непомітною рутиною.&#8201;&#8212;&#8201;Будь-ласка, застосуйте те закляття тиші.</p>
</div>
<div class="paragraph">
<p>&#8201;&#8212;&#8201;<em>Квіетус</em></p>
</div>
<div class="paragraph">
<p>Голос Гаррі тремтів.</p>
</div>
<div class="paragraph">
<p>&#8201;&#8212;&#8201;Ця сова <em>не уособлює</em> мене, мої батьки <em>ніколи</em> не закривали мене в
комірчині й не залишали голодувати. У мене <em>немає</em> страху самотності й
мені <em>не подобається напрямок ваших думок, професорко Макґонеґел</em>!</p>
</div>
<div class="paragraph">
<p>Відьма серйозно подивилася на нього вниз.</p>
</div>
<div class="paragraph">
<p>&#8201;&#8212;&#8201;І що ж це за думки такі, містере Поттер?</p>
</div>
<div class="paragraph">
<p>&#8201;&#8212;&#8201;Ви гадаєте, що зі мною,&#8201;&#8212;&#8201;Гаррі складно було це сказати,&#8201;&#8212;&#8201;зі мною
<em>жорстоко поводилися</em>?</p>
</div>
<div class="paragraph">
<p>&#8201;&#8212;&#8201;То поводилися?</p>
</div>
<div class="paragraph">
<p>&#8201;&#8212;&#8201;<em>Ні!</em>&#8201;&#8212;&#8201;закричав Гаррі,&#8201;&#8212;&#8201;Ні, ніколи! Ви гадаєте, що я <em>дурний</em>? Я
<em>знаю</em>, що таке жорстоке поводження з дітьми, я <em>знаю</em> про недоречні
дотики й таке інше. Якби щось таке сталося, я б зателефонував до поліції! І
доповів би класному керівникові! І знайшов би телефон соціальних служб у
довіднику! І сказав би дідусеві з бабусею, і місіс Фіґ! Мої батьки <em>ніколи</em>
нічого такого не робили, взагалі ніколи-<em>ніколи</em>! Як ви <em>смієте</em> на таке
натякати!</p>
</div>
<div class="paragraph">
<p>Стара відьма дивилася на нього твердо.</p>
</div>
<div class="paragraph">
<p>&#8201;&#8212;&#8201;Це мій обовʼязок як заступниці директора&#8201;&#8212;&#8201;розслідувати можливі ознаки
жорстокого поводження з дітьми, які перебувають під моєю опікою.</p>
</div>
<div class="paragraph">
<p>Злість Гаррі неконтрольовано здіймалася до щирої чорної люті.</p>
</div>
<div class="paragraph">
<p>&#8201;&#8212;&#8201;Ніколи не <em>смійте</em> навіть видихнути бодай слово цих, цих <em>інсинуацій</em>
будь-кому іншому! <em>Нікому</em>, чуєте мене, Макґонеґел? Подібні звинувачення
можуть руйнувати людей і знищувати родини, навіть якщо батьки цілковито
невинні! Я читав про таке в газетах!&#8201;&#8212;&#8201;голос Гаррі переходив до високого
крику.&#8201;&#8212;&#8201;<em>Система</em> не знає, як <em>зупинитися</em>, вона не вірить ані
батькам, <em>ані дітям</em>, коли ті кажуть, що нічого не було! <em>Не смійте
загрожувати таким моїй родині! Я не дозволю вам знищити мій дім!</em></p>
</div>
<div class="paragraph">
<p>&#8201;&#8212;&#8201;Гаррі,&#8201;&#8212;&#8201;лагідно сказала стара відьма, і потягнулася до нього&#8230;&#8203;</p>
</div>
<div class="paragraph">
<p>Гаррі відступив на крок, і відкинув її руку своєю.</p>
</div>
<div class="paragraph">
<p>Макґонеґел заклякла, потім забрала руку і відступила на крок назад.</p>
</div>
<div class="paragraph">
<p>&#8201;&#8212;&#8201;Гаррі, все гаразд,&#8201;&#8212;&#8201;сказала вона.&#8201;&#8212;&#8201;Я вірю тобі.</p>
</div>
<div class="paragraph">
<p>&#8201;&#8212;&#8201;<em>Справді</em>,&#8201;&#8212;&#8201;прошипів Гаррі. Лють досі наповнювала його кров,&#8201;&#8212;&#8201;чи ви
просто чекаєте на можливість відійти від мене й заповнити папери?</p>
</div>
<div class="paragraph">
<p>&#8201;&#8212;&#8201;Гаррі, я бачила твій дім. Я бачила тебе з батьками. Вони люблять тебе. Ти
любиш їх. Я вірю, коли ти кажеш, що твої батьки ніколи з тобою жорстоко не
поводилися. Проте я <em>мала</em> запитати, адже тут коїться щось дивне.</p>
</div>
<div class="paragraph">
<p>Гаррі холодно на неї витріщався.</p>
</div>
<div class="paragraph">
<p>&#8201;&#8212;&#8201;Що, наприклад?</p>
</div>
<div class="paragraph">
<p>&#8201;&#8212;&#8201;Гаррі, я бачила багато дітей, що з ними жорстоко поводилися, за час моєї
роботи в Гоґвортсі, якби ти знав скількох&#8201;&#8212;&#8201;це розбило б тобі серце. І коли ти
щасливий, ти не поводишся, як один з тих дітей, <em>анітрохи</em>. Ти
посміхаєшся до незнайомців, обіймаєш людей, я кладу руку тобі на плече й ти не
здригаєшся. Проте інколи, лише інколи, ти кажеш чи робиш щось <em>дуже</em>
схоже на&#8230;&#8203; когось, хто провів свої перші одинадцять років замкненим у льосі.
А не з люблячою родиною, яку я бачила,&#8201;&#8212;&#8201;професорка Макґонеґел нахилила
голову, на її обличчі знову зʼявився спантеличений вираз.</p>
</div>
<div class="paragraph">
<p>Гаррі прийняв це та почав обмірковувати. Чорна лють почала згасати, коли він зрозумів, що
його слухають з повагою й що його родині нічого не загрожує.</p>
</div>
<div class="paragraph">
<p>&#8201;&#8212;&#8201;І як ви <em>пояснюєте</em> свої спостереження, професорко Макґонеґел?</p>
</div>
<div class="paragraph">
<p>&#8201;&#8212;&#8201;Я не знаю,&#8201;&#8212;&#8201;сказала вона.&#8201;&#8212;&#8201;Проте, можливо, з вами сталося щось, чого ви не
памʼятаєте.</p>
</div>
<div class="paragraph">
<p>Лють знову повернулася до Гаррі. Це надто скидалося на те, що він був читав
у газетах про розбиті родини.</p>
</div>
<div class="paragraph">
<p>&#8201;&#8212;&#8201;Витіснені спогади&#8201;&#8212;&#8201;це лише купа <em>псевдонауки</em>! Люди <em>не витісняють</em>
травматичні спогади, вони памʼятають їх <em>надто</em> добре до кінця свого життя!</p>
</div>
<div class="paragraph">
<p>&#8201;&#8212;&#8201;Ні, містере Поттер. Існує таке закляття, забуттятус.</p>
</div>
<div class="paragraph">
<p>Гаррі завмер на місці.</p>
</div>
<div class="paragraph">
<p>&#8201;&#8212;&#8201;Закляття, що стирає памʼять?</p>
</div>
<div class="paragraph">
<p>Стара відьма кивнула.</p>
</div>
<div class="paragraph">
<p>&#8201;&#8212;&#8201;Проте не всі наслідки пережитого, якщо ви розумієте, про що я, містере Поттер.</p>
</div>
<div class="paragraph">
<p>Дрижаки пройшлися спиною Гаррі. <em>Цю</em> гіпотезу&#8230;&#8203; <em>не можна</em> було легко спростувати.</p>
</div>
<div class="paragraph">
<p>&#8201;&#8212;&#8201;Проте мої батьки не могли такого зробити!</p>
</div>
<div class="paragraph">
<p>&#8201;&#8212;&#8201;Дійсно ні,&#8201;&#8212;&#8201;сказала професорка Макґонеґел.&#8201;&#8212;&#8201;Потрібен був би хтось з
чаклунського світу. Боюся&#8230;&#8203; немає способу, щоб знати напевне.</p>
</div>
<div class="paragraph">
<p>Навички раціоналіста знову прокинулися в Гаррі.</p>
</div>
<div class="paragraph">
<p>&#8201;&#8212;&#8201;Професорко Макґонеґел, наскільки ви впевнені у своїх спостереженннях і які
можуть бути альтернативні пояснення?</p>
</div>
<div class="paragraph">
<p>Відьма розкрила долоні, ніби щоб показати, що вони порожні.</p>
</div>
<div class="paragraph">
<p>&#8201;&#8212;&#8201;Впевнена? Я <em>ні в чому</em> не впевнена, містере Поттер. За все своє життя я
ніколи не зустрічала нікого, схожого на вас. Інколи здається, що вам не
одинадцять років чи що ви взагалі не <em>людина</em>.</p>
</div>
<div class="paragraph">
<p>Брови Гаррі здійнялися до неба&#8230;&#8203;</p>
</div>
<div class="paragraph">
<p>&#8201;&#8212;&#8201;Перепрошую!&#8201;&#8212;&#8201;хутко сказала професорка Макґонеґел.&#8201;&#8212;&#8201;Мені дуже прикро, містере
Поттер. Я намагалася донести свою думку і, боюся, що вийшло не те, що я
мала на увазі&#8230;&#8203;</p>
</div>
<div class="paragraph">
<p>&#8201;&#8212;&#8201;Навпаки, професорко Макґонеґел,&#8201;&#8212;&#8201;повільно сказав Гаррі й посміхнувся.&#8201;&#8212;&#8201;Я
вважаю це справжнім компліментом. Проте ви не проти, якщо я запропоную
альтернативне пояснення?</p>
</div>
<div class="paragraph">
<p>&#8201;&#8212;&#8201;Запропонуйте, будь ласка.</p>
</div>
<div class="paragraph">
<p>&#8201;&#8212;&#8201;Діти не мають бути надто розумнішими за своїх батьків,&#8201;&#8212;&#8201;сказав Гаррі.&#8201;&#8212;&#8201;Чи, мабуть, надто розсудливішими. Мій батько, мабуть, міг би перехитрити мене, якби
він, знаєте, насправді <em>намагався</em>, замість того, щоб використовувати свій
дорослий інтелект переважно для вигадування нових причин не змінювати свою
думку,&#8201;&#8212;&#8201;Гаррі замовк.&#8201;&#8212;&#8201;Я надто розумний, професорко. Мені немає що сказати
звичайним дітям. Дорослі не поважають мене достатньо, щоб справді розмовляти зі мною.
І, якщо щиро, навіть якби розмовляли, то навряд чи були б розумними на рівні Річарда Фейнмана,
отже я краще натомість почитаю щось, що написав Річард Фейнман. Я <em>ізольований</em>,
професорко Макґонеґел. Я був ізольованим протягом усього свого життя. Можливо, це
має деякі наслідки, подібні до тих, що до них призводять роки, проведені закритим
у льосі. Я надто розумний, щоб дивитися на батьків знизу, як мають робити діти. Мої
батьки люблять мене, проте не вважають за необхідне дослухатися до розуму, й інколи
у мене відчуття, ніби це вони діти&#8201;&#8212;&#8201;діти, що <em>не слухаються</em> та мають абсолютну
владу над усім моїм існуванням. Я стараюся не надто розчаровуватися з цього
приводу, проте я також стараюся бути <em>чесним</em> з собою, і тому так, я розчарований.
І також у мене є проблеми з керуванням гнівом, проте я працюю над цим. Ось і все.</p>
</div>
<div class="paragraph">
<p>&#8201;&#8212;&#8201;<em>Ось і все?</em></p>
</div>
<div class="paragraph">
<p>Гаррі впевнено кивнув.</p>
</div>
<div class="paragraph">
<p>&#8201;&#8212;&#8201;Ось і все. Безперечно, професорко Макґонеґел, навіть у чаклунській Британії
звичайне пояснення варто <em>розглянути</em>?</p>
</div>
<hr>
<div class="paragraph">
<p>Вечоріло, сонце вже знижувалося в літньому небі, а покупці почали зникати з
вулиць. Деякі крамниці вже зачинилися; Гаррі й професорка Макґонеґел ледве
були встигли купити підручники у &#8220;Флоріш і Блотс&#8221; перед самим реченцем. Невеличкий
переполох зчинився, коли Гаррі був кинувся навпростець, побачивши слово
&#8220;Числомагія&#8221;, та дізнався, що у підручниках для сьомого класу не було нічого
математично складнішого за тригонометрію.</p>
</div>
<div class="paragraph">
<p>Цієї миті, втім, думки Гаррі були далеко від мрій про легкодоступні плоди
досліджень.</p>
</div>
<div class="paragraph">
<p>Зараз вони вдвох виходили з крамниці Олівандера, і Гаррі витріщався на
свою чарівну паличку. Він був махнув нею, і з’вилися різнокольорові іскри, що
насправді не мало б стати таким вже особливим шоком після всього, що він бачив, проте
чомусь&#8230;&#8203;</p>
</div>
<div class="paragraph">
<p><em>Я володію магією.</em></p>
</div>
<div class="paragraph">
<p><em>Я. Тобто, я особисто. Я&#8201;&#8212;&#8201;магічний. Я&#8201;&#8212;&#8201;чарівник.</em></p>
</div>
<div class="paragraph">
<p>Він був <em>відчув</em>, як магія потекла його рукою, і тієї ж миті усвідомив, що
завжди мав це відчуття, що володів ним усе життя. Це відчуття не було зором, чи
слухом, чи нюхом, чи смаком, чи дотиком, а лише магією. Ніби ти мав очі, проте
завжди тримав їх заплющеними, і ти навіть не розумів, що бачиш темряву; а потім
одного дня очі відкрилися, і ти побачив світ. Цей шок пронизав його, доторкнувся
до частин його самого, пробудив їх, і зник за секунди; залишив лише певне
знання, що він тепер чарівник і завжди ним був, і, навіть, якимось дивним
чином завжди про це знав.</p>
</div>
<div class="paragraph">
<p>І&#8230;&#8203;</p>
</div>
<div class="paragraph">
<p><em>-- Дивне тут те, що вам судилася паличка, рідна сестра якої&#8230;&#8203; авжеж, її
сестра позначила вас цим шрамом.</em></p>
</div>
<div class="paragraph">
<p>Це <em>не могло</em> бути збігом. У цій крамниці були <em>тисячі</em> паличок. Ну,
добре, насправді це <em>могло</em> бути збігом, у світі шість мільярдів людей, і
збіги один на тисячу трапляються щодня. Проте теорема Баєса стверджує, що
будь-яка розумна гіпотеза, яка робить імовірність того, що Гаррі отримає
сестру палички Темного Лорда, <em>більшою</em> за один на тисячу, має перевагу.</p>
</div>
<div class="paragraph">
<p>Професорка Макґонеґел просто сказала &#8220;як чудно&#8221; і більше нічого, через що
Гаррі відчув шок від абсолютної, нездоланної <em>відсутності цікавості</em> в чаклунів
і відьом. У жодному <em>мислимому</em> світі, Гаррі не сказав би просто &#8220;гм&#8221; і не
вийшов би з крамниці без бодай <em>спроби</em> знайти якусь гіпотезу, яка пояснювала
б, що сталося.</p>
</div>
<div class="paragraph">
<p>Його лівиця піднялася й торкнулася шраму.</p>
</div>
<div class="paragraph">
<p>Що&#8230;&#8203; <em>саме</em>&#8230;&#8203;</p>
</div>
<div class="paragraph">
<p>&#8201;&#8212;&#8201;Ви тепер справжній чарівник,&#8201;&#8212;&#8201;сказала професорка Макґонеґел.&#8201;&#8212;&#8201;Вітаю.</p>
</div>
<div class="paragraph">
<p>Гаррі кивнув.</p>
</div>
<div class="paragraph">
<p>&#8201;&#8212;&#8201;І що ви думаєте про світ чарівників?&#8201;&#8212;&#8201;запитала вона.</p>
</div>
<div class="paragraph">
<p>&#8201;&#8212;&#8201;Він дивний,&#8201;&#8212;&#8201;сказав Гаррі.&#8201;&#8212;&#8201;Я мав би думати про всю магію, що бачив&#8230;&#8203;
все, що, як я тепер знаю, є можливим, і все, що, як я тепер знаю, є брехнею, і про всю
роботу, яка на мене чекає, щоб зрозуміти світ. Проте я відволікаюся на відносно
дрібні речі, такі як,&#8201;&#8212;&#8201;Гаррі стишив голос,&#8201;&#8212;&#8201;вся ця історія з
&#8220;хлопчиком-що-вижив&#8221;.&#8201;&#8212;&#8201;Навкруги, здавалося, нікого не було, проте не варто
спокушати долю.</p>
</div>
<div class="paragraph">
<p>Професорка Макґонеґел видала звук &#8220;кгем&#8221;.</p>
</div>
<div class="paragraph">
<p>&#8201;&#8212;&#8201;Справді? І не кажіть.</p>
</div>
<div class="paragraph">
<p>Гаррі кивнув.</p>
</div>
<div class="paragraph">
<p>&#8201;&#8212;&#8201;Так. Це просто&#8230;&#8203; <em>дивно</em>. Дізнатися, що ти був частиною якоїсь величної
історії, завдання перемогти великого й жахливого Темного Лорда, і що це вже
<em>зроблено</em>.  Завершено. Цілковито позаду. Ніби ти Фродо Торбин і дізнався, що
твої батьки взяли тебе до Розколини Судьби й дали тобі кинути перстень, коли
тобі був один рік, і ти про це навіть не памʼятаєш.</p>
</div>
<div class="paragraph">
<p>Усмішка професорки Макґонеґел стала якоюсь нерухомою.</p>
</div>
<div class="paragraph">
<p>&#8201;&#8212;&#8201;Знаєте, якби я був кимось іншим, взагалі будь-ким іншим, я б, мабуть, дуже
непокоївся, як гідно жити після такого початку. <em>Господи, Гаррі, що ти зробив
відколи переміг Темного Лорда? Власна книгарня? Це чудово! Скажи, а ти знав, що
я назвав дитину на твою честь?</em> Проте я сподіваюся, що це не буде проблемою,&#8201;&#8212;&#8201;Гаррі зітхнув.&#8201;&#8212;&#8201;І все одно&#8230;&#8203; цього майже достатньо, щоб я бажав, аби
існували <em>якісь</em> незавершені завдання цього квесту, щоб я міг сказати, що,
знаєте, я дійсно якимось чином <em>брав участь</em>.</p>
</div>
<div class="paragraph">
<p>&#8201;&#8212;&#8201;О?&#8201;&#8212;&#8201;сказала професорка Макґонеґел дивним тоном.&#8201;&#8212;&#8201;Є якісь ідеї?</p>
</div>
<div class="paragraph">
<p>&#8201;&#8212;&#8201;Ну, наприклад, ви згадували, що моїх батьків зрадили. Хто їх зрадив?</p>
</div>
<div class="paragraph">
<p>&#8201;&#8212;&#8201;Сіріус Блек,&#8201;&#8212;&#8201;ледь не прошипіла імʼя відьма.&#8201;&#8212;&#8201;Він в Азкабані,
чаклунській тюрмі.</p>
</div>
<div class="paragraph">
<p>&#8201;&#8212;&#8201;Наскільки імовірно, що Сіріус Блек втече з тюрми, і мені доведеться вистежити його
й перемогти в якійсь захоплюючій дуелі, чи, краще, оголосити величезну нагороду
за його голову й переховуватися в Австралії, доки чекатиму на результати?</p>
</div>
<div class="paragraph">
<p>Професорка Макґонеґел кліпнула. Двічі.</p>
</div>
<div class="paragraph">
<p>&#8201;&#8212;&#8201;Навряд чи. Ніхто ще ніколи не тікав з Азкабану, і я сумніваюся, що <em>він</em>
буде першим.</p>
</div>
<div class="paragraph">
<p>Гаррі дещо скептично ставився до фрази &#8220;<em>ніхто ніколи</em> не втікав з
Азкабану&#8221;. Проте, можливо, за допомогою магії дійсно можна досягти майже 100%
досконалої тюрми, особливо якщо у вас є чарівна паличка, а в них ні. Найкращий
спосіб вибратися звідти&#8201;&#8212;&#8201;ніколи туди не потрапляти.</p>
</div>
<div class="paragraph">
<p>&#8201;&#8212;&#8201;Ну добре,&#8201;&#8212;&#8201;сказав Гаррі.&#8201;&#8212;&#8201;Нібито немає до чого причепитися,&#8201;&#8212;&#8201;він
зітхнув, потерши рукою голову.&#8201;&#8212;&#8201;Чи може <em>насправді</em> Темний Лорд не помер
тієї ночі. Не повністю. Його дух ширяє й шепоче людям у кошмарах і просочується
до справжнього світу, шукає шлях назад до земель, які він заприсягнувся
знищити, і тепер, відповідно до давнього пророцтва, він і я не маємо вибору,
крім смертельної дуелі, в якій перемога призведе до поразки, а поразка&#8201;&#8212;&#8201;до
перемоги&#8230;&#8203;</p>
</div>
<div class="paragraph">
<p>Голова професорки Макґонеґел почала обертатися, вона кидала очима навкруги,
ніби перевіряла, чи не слухає їх хтось.</p>
</div>
<div class="paragraph">
<p>&#8201;&#8212;&#8201;Я <em>жартую</em>, професорко,&#8201;&#8212;&#8201;дещо роздратовано сказав Гаррі. І чого вона завжди
сприймає все так серйозно&#8230;&#8203;</p>
</div>
<div class="paragraph">
<p>Жахливе відчуття повільно зароджувалося в районі живота Гаррі.</p>
</div>
<div class="paragraph">
<p>Професорка Макґонеґел подивилася на Гаррі зі спокійним виразом. Дуже,
<em>дуже</em> спокійним виразом. Потім зробила усмішку.</p>
</div>
<div class="paragraph">
<p>&#8201;&#8212;&#8201;Звісно, містере Поттер.</p>
</div>
<div class="paragraph">
<p><em>От дідько.</em></p>
</div>
<div class="paragraph">
<p>Якби Гаррі мав формалізувати безсловесний висновок, який щойно сяйнув у його
розумі, то вийшло б щось на кшталт: &#8220;Якщо оцінити ймовірність того, що
професорка Макґонеґел робить те, що я щойно побачив, через старанний
самоконтроль проти розподілу імовірностей всього, що вона робила б <em>природно</em>,
якби я погано пожартував, то ця поведінка є істотним доказом того, що вона щось
приховує&#8221;.</p>
</div>
<div class="paragraph">
<p>Проте насправді Гаррі подумав: <em>От дідько.</em></p>
</div>
<div class="paragraph">
<p>Гаррі теж повернув голову, щоб перевірити вулицю. Ні, нікого поблизу.</p>
</div>
<div class="paragraph">
<p>&#8201;&#8212;&#8201;Він <em>не</em> мертвий, чи не так?&#8201;&#8212;&#8201;зітхнув Гаррі.</p>
</div>
<div class="paragraph">
<p>&#8201;&#8212;&#8201;Містере Поттер&#8230;&#8203;</p>
</div>
<div class="paragraph">
<p>&#8201;&#8212;&#8201;Темний Лорд живий. <em>Звісно</em> він живий. Навіть <em>мріяти</em>, що це не
так, було <em>виявом</em> цілковитого <em>оптимізму</em>. Я, <em>певно</em>, з <em>ґлузду
зʼїхав</em>, не <em>уявляю</em>, про що я <em>думав</em>. Лише через те, що <em>хтось</em> сказав,
що його тіло згоріло <em>дотла</em>, не уявляю, чому я подумав, що він <em>помер</em>.
<em>Вочевидь</em>, мені ще багато чому треба навчитися в мистецтві належного
<em>песимізму</em>.</p>
</div>
<div class="paragraph">
<p>&#8201;&#8212;&#8201;Містере Поттер&#8230;&#8203;</p>
</div>
<div class="paragraph">
<p>&#8201;&#8212;&#8201;Принаймні скажіть, що насправді не існує пророцтва&#8230;&#8203;&#8201;&#8212;&#8201;професорка
Макґонеґел досі тримала цю сліпучу нерухому усмішку.&#8201;&#8212;&#8201;О, та ви просто
<em>знущаєтеся</em>!</p>
</div>
<div class="paragraph">
<p>&#8201;&#8212;&#8201;Містере Поттер, не треба вигадувати речі й турбуватися про&#8230;&#8203;</p>
</div>
<div class="paragraph">
<p>&#8201;&#8212;&#8201;Ви <em>дійсно</em> кажете мені <em>це</em>? Уявіть мою реакцію пізніше, коли я
дізнаюся, що насправді було про що турбуватися.</p>
</div>
<div class="paragraph">
<p>Її нерухома усмішка похитнулася.</p>
</div>
<div class="paragraph">
<p>Плечі Гаррі опустилися.</p>
</div>
<div class="paragraph">
<p>&#8201;&#8212;&#8201;Мені треба досліджувати цілий світ магії. У мене <em>немає</em> часу на це.</p>
</div>
<div class="paragraph">
<p>Потім обидвоє замовкли, коли на вулиці зʼявився чоловік у жовтогарячій мантії,
що розвівалася, і повільно пройшов повз; очі професорки Макґонеґел ненавʼязливо стежили
за ним. Рот Гаррі рухався, доки він кусав губу, і якби хтось дивився зблизька,
то помітив би, що з’явилася дрібна цятка крові.</p>
</div>
<div class="paragraph">
<p>Коли чоловік у жовтогарячій мантії відійшов на достатню відстань, Гаррі знову
заговорив, приглушивши свій голос до тихого бурмотіння.</p>
</div>
<div class="paragraph">
<p>&#8201;&#8212;&#8201;Ви збираєтеся сказати мені правду, професорко Макґонеґел? І навіть не
марнуйте час на спроби відкараскатися, я не дурний.</p>
</div>
<div class="paragraph">
<p>&#8201;&#8212;&#8201;Вам <em>одинадцять років</em>, містере Поттер!&#8201;&#8212;&#8201;різко прошепотіла вона.</p>
</div>
<div class="paragraph">
<p>&#8201;&#8212;&#8201;І, відповідно, я недолюдина. Вибачте&#8230;&#8203; я на мить <em>забув</em>.</p>
</div>
<div class="paragraph">
<p>&#8201;&#8212;&#8201;Це страшні й важливі справи! Вони <em>таємні</em>, містере Поттер! Це
<em>катастрофа</em>, що ви, досі дитина, знаєте навіть стільки! Не кажіть про це
<em>нікому</em>, ви розумієте? Геть нікому!</p>
</div>
<div class="paragraph">
<p>Як інколи траплялося, коли Гаррі ставав <em>достатньо</em> злим, його кров холонула
замість того, щоб кипіти, і жахлива темна ясність охоплювала його
розум, розмічала можливі тактики й оцінювала їхні наслідки із непохитним
реалізмом.</p>
</div>
<div class="paragraph">
<p><em>Зазнач, що ти маєш право знати: невдача. В очах Макґонеґел одинадцятирічні
діти не мають права щось знати.</em></p>
</div>
<div class="paragraph">
<p><em>Скажи, що більше не дружитимеш з нею: невдача. Вона недостатньо цінує вашу
дружбу.</em></p>
</div>
<div class="paragraph">
<p><em>Зазнач, що тобі загрожуватиме небезпека, якщо ти не знатимеш: невдача.
Все вже розплановано з розрахунком на те, що ти не знаєш. </em>Певні<em> незручності
зміни планів здаватимуться набагато неприємнішими за лише </em>непевні<em> перспективи
того, що ти можеш постраждати.</em></p>
</div>
<div class="paragraph">
<p><em>Заклики до справедливості чи розумні доводи зазнають невдачі. Ти маєш
або знайти щось, що в тебе є і потрібно їй, або знайти щось, що ти можеш
зробити, а вона цього боїться&#8230;&#8203;</em></p>
</div>
<div class="paragraph">
<p>О.</p>
</div>
<div class="paragraph">
<p>&#8201;&#8212;&#8201;Ну що ж, професорко,&#8201;&#8212;&#8201;сказав Гаррі тихим крижаним голосом,&#8201;&#8212;&#8201;здається, я
маю щось, що вам потрібно. Ви можете, якщо хочете, сказати мені правду, <em>всю</em>
правду, і за це я зберігатиму ваші таємниці. Чи можете спробувати зберегти
мою необізнаність, щоб використовувати мене як пішака. В цьому разі я нічого
вам не винен.</p>
</div>
<div class="paragraph">
<p>Макґонеґел різко зупинилася посеред вулиці. Її очі палали, а голос перейшов до
відвертого шипіння.</p>
</div>
<div class="paragraph">
<p>&#8201;&#8212;&#8201;Як ви смієте!</p>
</div>
<div class="paragraph">
<p>&#8201;&#8212;&#8201;<em>Як ви смієте!</em>&#8201;&#8212;&#8201;прошепотів він у відповідь.</p>
</div>
<div class="paragraph">
<p>&#8201;&#8212;&#8201;Ви <em>шантажуватимете</em> мене?</p>
</div>
<div class="paragraph">
<p>Губи Гаррі скривилися.</p>
</div>
<div class="paragraph">
<p>&#8201;&#8212;&#8201;Я <em>пропоную</em> вам <em>послугу</em>. Я даю вам <em>шанс</em> захистити <em>ваш</em>
дорогоцінний секрет. Якщо ви відмовитеся, у мене будуть <em>усі</em> причини розпитувати
про це деінде, не на зло вам, а тому що я <em>маю знати</em>! Облиште ваш безґлуздий
гнів на <em>дитину</em>, яка, ви думаєте, має слухатися вас, і ви зрозумієте, що
будь-який нормальний дорослий зробив би те саме! <em>Станьте на моє місце! Як би
ви почувалися, якби це були ВИ?</em></p>
</div>
<div class="paragraph">
<p>Гаррі дивився на Макґонеґел, чув її важке дихання. Він вирішив, що час послабляти
тиск, дати їй перетравити все.</p>
</div>
<div class="paragraph">
<p>&#8201;&#8212;&#8201;Ви не маєте вирішувати прямо зараз,&#8201;&#8212;&#8201;сказав Гаррі нормальнішим тоном.&#8201;&#8212;&#8201;Я
зрозумію, якщо вам потрібен час, щоб обдумати мою <em>пропозицію</em>&#8230;&#8203; Проте попереджаю
про одне,&#8201;&#8212;&#8201;продовжив Гаррі вже холоднішим голосом.&#8201;&#8212;&#8201;Не варто використовувати це
закляття забуттятус на мені. Я вже давно вигадав сигнал, і я вже надіслав його
собі. Якщо я отримаю цей сигнал, і не <em>памʼятатиму</em>, як відправив його&#8230;&#8203;&#8201;&#8212;&#8201;Гаррі
значуще замовк.</p>
</div>
<div class="paragraph">
<p>Обличчя Макґонеґел весь час змінювало вираз.</p>
</div>
<div class="paragraph">
<p>&#8201;&#8212;&#8201;Я&#8230;&#8203; навіть не думала насилати на вас забуттятус, містере Поттер&#8230;&#8203; проте
навіщо ви <em>вигадали</em> такий сигнал, якщо не знали про&#8230;&#8203;</p>
</div>
<div class="paragraph">
<p>&#8201;&#8212;&#8201;Я подумав про це, доки читав маґлівську науково-фантастичну книжку, і сказав
собі, <em>про всяк випадок</em>&#8230;&#8203; І ні, я не скажу вам який це сигнал, я не тупий.</p>
</div>
<div class="paragraph">
<p>&#8201;&#8212;&#8201;Я не планувала питати,&#8201;&#8212;&#8201;сказала Макґонеґел. Вона ніби зовсім знітилася,
раптом виглядаючи дуже старою й дуже втомленою.&#8201;&#8212;&#8201;Це був важкий день, містере
Поттер. Чи можемо ми купити вам валізу й відправити вас додому? Я вірю, що ви
не розмовлятимете ні з ким про цю справу, доки в мене не буде часу подумати.
Врахуйте, що лише ще дві людини в усьому світі знають про цю справу, це
директор Албус Дамблдор і професор Северус Снейп.</p>
</div>
<div class="paragraph">
<p>Отже, нова інформація. Це пропозиція миру. Гаррі кивнув на знак згоди, повернув
голову вперед і знову пішов, а його кров почала нагріватися до нормального
стану.</p>
</div>
<div class="paragraph">
<p>&#8201;&#8212;&#8201;Отже, тепер я маю знайти спосіб вбити безсмертного темного чаклуна,&#8201;&#8212;&#8201;сказав
Гаррі й сумовито зітхнув.&#8201;&#8212;&#8201;Мені й справді хотілося б, щоб ви були повідомили
мені це <em>перед</em> тим, як я почав робити покупки.</p>
</div>
<hr>
<div class="paragraph">
<p>Крамниця валіз була обставлена розкішніше за всі, що Гаррі колись бачив. Штори
були пишними, з витонченим візерунком, підлога та стіни з мореного й полірованого
дерева, а валізи займали почесні місця на відшліфованих платформах
зі слонової кістки. Крамар був одягнений у мантію якості лише трохи нижчої, ніж
Луціус Мелфой, і розмовляв з вишуканою, масною ввічливістю як з професоркою
Макґонеґел, так і з Гаррі.</p>
</div>
<div class="paragraph">
<p>Гаррі вже розпитав усе, що хотів, і його потягнуло до важкої на вигляд валізи з
дерева, не полірованого, проте теплого й міцного. На ній було вирізьблено
візерунок дракона-вартового, чиї очі рухалися й стежили за будь-ким, хто наблизиться.
Валізу зачаклували, щоб вона була легкою, зсідалася за командою, випускала
маленькі щупальця з кігтями з дна й дріботіла за господарем. Валіза мала
по дві шухляди з чотирьох боків, кожна з яких набувала розмірів цілої
валізи, коли її відкривали. Кришка мала чотири замки, кожен з яких відкривав
різні простори всередині. І&#8201;&#8212;&#8201;це було дуже важливо&#8201;&#8212;&#8201;ручку знизу, яка
витягалася й утворювала конструкцію зі сходами, що опускалися до маленької,
освітленої кімнати, яка, за оцінками Гаррі, могла б умістити близько дванадцяти
книжкових шаф.</p>
</div>
<div class="paragraph">
<p>Якщо вони виробляли такі валізи, то Гаррі не розумів, навіщо хтось завдавав собі клопоту купувати
будинок.</p>
</div>
<div class="paragraph">
<p>Сто вісім золотих ґалеонів. Такою була ціна гарної, трохи уживаної валізи.
За курсом пʼятдесят британських фунтів за ґалеон, цього було достатньо, щоб купити
вживану машину. Валіза була дорожчою за все, що Гаррі купив за своє життя, разом
узяте.</p>
</div>
<div class="paragraph">
<p>Девʼяносто сім ґалеонів. Ось скільки залишилося в мішку золота, яке Гаррі були
дозволили взяти з &#8220;Ґрінґотсу&#8221;.</p>
</div>
<div class="paragraph">
<p>Професорці Макґонеґел було прикро, судячи з її обличчя. Після довгого дня
покупок їй не треба було питати в Гаррі, скільки золота залишилося в мішечку,
коли крамар оголосив ціну. З цього випливало, що професорка могла
виконувати арифметичні розрахунки подумки без ручки й паперу. Гаррі знову
нагадав собі, що <em>науково неосвічений</em>&#8201;&#8212;&#8201;зовсім не те саме, що <em>дурний</em>.</p>
</div>
<div class="paragraph">
<p>&#8201;&#8212;&#8201;Вибачте, юначе,&#8201;&#8212;&#8201;сказала професорка Макґонеґел.&#8201;&#8212;&#8201;Це цілковито моя
провина. Я б запропонувала повернутися до &#8220;Ґрінґотсу&#8221;, проте банк вже зачинено
для всіх операцій, за винятком екстрених послуг.</p>
</div>
<div class="paragraph">
<p>Гаррі подивився на неї, міркуючи&#8230;&#8203;</p>
</div>
<div class="paragraph">
<p>&#8201;&#8212;&#8201;Ну,&#8201;&#8212;&#8201;зітхнула професорка Макґонеґел і різко обернулася на місці,&#8201;&#8212;&#8201;напевно, ми вже можемо йти.</p>
</div>
<div class="paragraph">
<p>&#8230;&#8203;вона <em>не оскаженіла</em>, коли дитина була посміла відверто не послухатися її.
Вона була незадоволена, проте, вона <em>думала</em> замість того, щоб лютувати.
Можливо, це лише через те, що десь був безсмертний Темний Лорд, з яким треба
боротися, і їй була потрібна прихильність Гаррі. Проте більшість дорослих
не змогли б подумати навіть про це. Вони б не враховували <em>майбутні наслідки</em>
взагалі, якби хтось нижчий за статусом відмовився підкорятися їм&#8230;&#8203;</p>
</div>
<div class="paragraph">
<p>&#8201;&#8212;&#8201;Професорко?&#8201;&#8212;&#8201;сказав Гаррі.</p>
</div>
<div class="paragraph">
<p>Відьма повернулася назад і подивилася на нього.</p>
</div>
<div class="paragraph">
<p>Гаррі глибоко вдихнув. Йому треба було трохи розізлитися, щоб спробувати виконати
задумане, інакше не було жодних шансів наважитися. <em>Вона не послухала мене,</em>&#8201;&#8212;&#8201;подумки промовляв він,&#8201;&#8212;&#8201;<em>Я би взяв більше золота, проте вона не хотіла
слухати&#8230;&#8203;</em> Зосередивши весь свій світ на Макґонеґел і потребі спрямувати цю
розмову в потбріне русло, він заговорив.</p>
</div>
<div class="paragraph">
<p>&#8201;&#8212;&#8201;Професорко, ви гадали, що сотні ґалеонів цілком вистачить на валізу. І тому
вирішили не попереджати мене, доки їх не залишилося лише девʼяносто сім. Саме це й
показують дослідження: ось що виходить, коли люди гадають, що залишать собі
<em>невеличкий</em> запас на випадок помилки. Вони недостатньо песимістичні. Якби рішення
приймав я, я б узяв <em>двісті</em> ґалеонів, просто про всяк випадок. У сховищі було
багацько грошей, і я міг би повернути зайві пізніше. Проте я гадав, що ви не
дозволите мені цього зробити. Я гадав, що вас розізлить саме запитання.
Я помилявся?</p>
</div>
<div class="paragraph">
<p>&#8201;&#8212;&#8201;Гадаю, я маю визнати, що ви праві,&#8201;&#8212;&#8201;сказала професорка Макґонеґел.&#8201;&#8212;&#8201;Проте, юначе&#8230;&#8203;</p>
</div>
<div class="paragraph">
<p>&#8201;&#8212;&#8201;Саме через такі випадки в мене є проблеми з довірою до дорослих,&#8201;&#8212;&#8201;якимось
чином Гаррі не дозволив голосу затремтіти.&#8201;&#8212;&#8201;Адже вони зляться, якщо ти бодай
<em>намагаєшся</em> переконати їх. Для них це ознака непокори й зарозумілості,
виклик їхньому вищому племінному статусу. Якщо ти намагаєшся розмовляти з ними,
вони <em>зляться</em>. Отже, якби мені треба було зробити щось <em>дійсно важливе</em>, я
б не зміг довіритися вам. Навіть враховуючи, що ви зацікавлено слухали все,
що я казав&#8201;&#8212;&#8201;адже це також частина <em>ролі</em>, яку грає турботливий дорослий,&#8201;&#8212;&#8201;ви б ніколи не змінили свої дії, не вчинили інакше, хай би що я сказав.</p>
</div>
<div class="paragraph">
<p>Крамар спостерігав за ними з безсоромним захопленням.</p>
</div>
<div class="paragraph">
<p>&#8201;&#8212;&#8201;Я можу зрозуміти вашу позицію,&#8201;&#8212;&#8201;зрештою сказала професорка Макґонеґел.&#8201;&#8212;&#8201;Якщо інколи я здаюся надто суворою, будь ласка, не забувайте, що я була вихователькою
гуртожитку Ґрифіндор, як мені здається, декілька тисячоріч.</p>
</div>
<div class="paragraph">
<p>Гаррі кивнув і продовжив.</p>
</div>
<div class="paragraph">
<p>&#8201;&#8212;&#8201;Отже, припустімо, що в мене був би спосіб отримати ще ґалеонів з мого
сховища <em>без</em> необхідності повертатися до &#8220;Ґрінґотсу&#8221;, проте з порушенням ролі
слухняної дитини. Чи міг би я довіритися вам у такій справі, навіть якби вам довелося
вийти з власної ролі професорки Макґонеґел, щоб скористатися цим?</p>
</div>
<div class="paragraph">
<p>&#8201;&#8212;&#8201;<em>Що?</em>&#8201;&#8212;&#8201;сказала професорка Макґонеґел.</p>
</div>
<div class="paragraph">
<p>&#8201;&#8212;&#8201;Іншими словами, якби я міг зробити так, щоб сьогоднішній день змінився, і ми
взяли з собою <em>достатньо</em> грошей, чи було б це гаразд, навіть якби у ретроспективі
це було неминуче пов’язано з нахабною поведінкою дитини щодо дорослого?</p>
</div>
<div class="paragraph">
<p>&#8201;&#8212;&#8201;Гадаю&#8230;&#8203; Так&#8230;&#8203;&#8201;&#8212;&#8201;сказала відьма доволі спантеличено.</p>
</div>
<div class="paragraph">
<p>Гаррі дістав моковий капшучок і сказав:</p>
</div>
<div class="paragraph">
<p>&#8201;&#8212;&#8201;Одинадцять ґалеонів з мого родинного сховища.</p>
</div>
<div class="paragraph">
<p>І в руці Гаррі опинилося золото.</p>
</div>
<div class="paragraph">
<p>На мить професорка Макґонеґел широко розкрила рота, потім різко зімкнула щелепи.
Зіщуливши очі, відьма процідила:</p>
</div>
<div class="paragraph">
<p>&#8201;&#8212;&#8201;<em>Де</em> ви взяли ці&#8230;&#8203;</p>
</div>
<div class="paragraph">
<p>&#8201;&#8212;&#8201;З мого родинного сховища, як я й сказав.</p>
</div>
<div class="paragraph">
<p>&#8201;&#8212;&#8201;<em>Як?</em></p>
</div>
<div class="paragraph">
<p>&#8201;&#8212;&#8201;Магія.</p>
</div>
<div class="paragraph">
<p>&#8201;&#8212;&#8201;Навряд чи це можна вважати відповіддю!&#8201;&#8212;&#8201;кинула професорка Макґонеґел і,
закліпавши очима, зупинилася.</p>
</div>
<div class="paragraph">
<p>&#8201;&#8212;&#8201;Ні, це не відповідь, чи не так? Я <em>мав би</em> заявити, що я експериментально
відкрив справжні таємниці роботи капшучка й що він насправді може надавати
предмети звідки завгодно, а не лише зсередини, якщо правильно сформулювати запит.
Проте, насправді, коли я впав на купу золота, то запхав декілька ґалеонів до
кишені. Кожен, хто розуміє песимізм, знає, що гроші можуть знадобитися швидко й
без попередження. То чи зла ви на мене тепер за те, що я не підкорився
авторитету? Чи радієте, що ми досягли успіху в нашій важливій місії?</p>
</div>
<div class="paragraph">
<p>Очі крамаря розширилися до розміру блюдець.</p>
</div>
<div class="paragraph">
<p>А висока відьма стояла мовчки.</p>
</div>
<div class="paragraph">
<p>&#8201;&#8212;&#8201;Дисципліна в Гоґвортсі <em>повинна</em> підтримуватися,&#8201;&#8212;&#8201;сказала вона після цілої
хвилини.&#8201;&#8212;&#8201;Заради блага <em>всіх</em> учнів. І це <em>має</em> включати вашу ввічливість
і слухняність до <em>всіх</em> професорів.</p>
</div>
<div class="paragraph">
<p>&#8201;&#8212;&#8201;Я розумію, професорко Макґонеґел.</p>
</div>
<div class="paragraph">
<p>&#8201;&#8212;&#8201;Добре. Тепер купуймо цю валізу й гайда додому.</p>
</div>
<div class="paragraph">
<p>Гаррі почувався, наче він зараз чи блюватиме, чи плескатиме в долоні, чи
знепритомніє, <em>чи ще щось</em>. Вперше за все життя його старанні пояснення
<em>хоч на когось</em> подіяли. Можливо завдяки тому, що це також вперше, коли
дорослому щось дійсно сильно потрібно від нього, проте все одно&#8230;&#8203;</p>
</div>
<div class="paragraph">
<p>Мінерва Макґонеґел, +1 бал.</p>
</div>
<div class="paragraph">
<p>Гаррі вклонився, віддав мішечок золота й додаткові одинадцять ґалеонів до рук
Макґонеґел.</p>
</div>
<div class="paragraph">
<p>&#8201;&#8212;&#8201;Дуже дякую, професорко. Не могли б ви завершити покупку? Мені потрібно
відвідати вбиральню.</p>
</div>
<div class="paragraph">
<p>Крамар знову згадав про улесливість і вказав на нішу в стіні, в якій були двері із
золотою ручкою. Гаррі пішов туди і почув, як крамар запитав своїм масним
голосом:</p>
</div>
<div class="paragraph">
<p>&#8201;&#8212;&#8201;Чи не міг би я поцікавитися, мадам Макґонеґел, хто це був? Я розумію, що він
зі Слизерину, мабуть, третій клас? І з видатної родини, проте я не впізнав&#8230;&#8203;</p>
</div>
<div class="paragraph">
<p>Грюкання дверей вбиральні обірвало його слова. Після того, як Гаррі знайшов
замок й засунув його, він схопив магічний самоочисний рушник і, тремтячими руками,
витер вологу з чола. Гаррі був весь вкритий потом, що проступав через його
маґлівський одяг, але, принаймні, цього не було видно під мантією.</p>
</div>
<hr>
<div class="paragraph">
<p>Сонце сідало, і справді було вже дуже пізно, коли вони знову вийшли до подвірʼя
Дірявого Казана, тихого, заповненого листям місця зустрічі алеї Діаґон
магічної Британії та всього маґлівського світу. (Це була <em>страшенно</em>
відокремлена економіка&#8230;&#8203;) Гаррі мав піти до телефонної будки й зателефонувати
батькові, щойно він опиниться з іншого боку. Про можливість того, що
його багаж вкрадуть, хвилюватися явно не було сенсу. Його валіза мала статус
важливого магічного предмета, відповідно, більшість маґлів її навіть не помічала.
Ось що можна було отримати в чаклунському світі, якщо є можливість сплатити
вартість уживаної машини.</p>
</div>
<div class="paragraph">
<p>&#8201;&#8212;&#8201;Тут наші шляхи розходяться на деякий час,&#8201;&#8212;&#8201;сказала професорка Макґонеґел.
Вона зачудовано похитала головою.&#8201;&#8212;&#8201;Це був найдивніший день мого життя за&#8230;&#8203;
багато років. Відколи я почула, що дитина завдала поразки Відомо-Кому. Тепер
я озираюся назад і думаю, чи не був то останній не божевільний день світу.</p>
</div>
<div class="paragraph">
<p>О, ніби <em>вона</em> має на що жалітися. <em>Гадаєте, ваш день був химерним? Уявіть
мій.</em></p>
</div>
<div class="paragraph">
<p>&#8201;&#8212;&#8201;Ви мене дуже вразили сьогодні,&#8201;&#8212;&#8201;сказав їй Гаррі.&#8201;&#8212;&#8201;Треба було хвалити вас
вголос, я нагороджував вас балами подумки й усе таке.</p>
</div>
<div class="paragraph">
<p>&#8201;&#8212;&#8201;Дякую, містере Поттер,&#8201;&#8212;&#8201;сказала професорка Макґонеґел.&#8201;&#8212;&#8201;Якби вас уже
відсортували до гуртожитку, я б відняла так багато очок, що навіть ваші внуки
програвали б кубок гуртожитків.</p>
</div>
<div class="paragraph">
<p>&#8201;&#8212;&#8201;Дякую <em>вам</em>, професорко,&#8201;&#8212;&#8201;мабуть, зарано було називати її Мінні.</p>
</div>
<div class="paragraph">
<p>Ця жінка, напевно, була найрозсудливішою з усіх дорослих, що Гаррі зустрічав, незважаючи
на відсутність наукової освіти. Гаррі навіть роздумував, чи не запропонувати їй
друге місце в угрупованні, яке він створить для боротьби з Темним Лордом, хоча,
звісно, він був недостатньо дурний, щоб сказати це вголос. <em>І яка назва підійшла б
для такого угруповання?.. Смертежерожери?</em></p>
</div>
<div class="paragraph">
<p>&#8201;&#8212;&#8201;Я невдовзі побачу вас знову, коли розпочнеться навчання.&#8201;&#8212;&#8201;сказала
професорка Макґонеґел.&#8201;&#8212;&#8201;І, містере Поттер, щодо вашої палички&#8230;&#8203;</p>
</div>
<div class="paragraph">
<p>&#8201;&#8212;&#8201;Я знаю, про що ви попросите,&#8201;&#8212;&#8201;перервав Гаррі. Він дістав свою дорогоцінну
паличку, і, з нападом різкого внутрішнього болю, перевернув у руці, щоб подати
її рукояткою.&#8201;&#8212;&#8201;Беріть. Я не планував був нічого робити, нічогісінько, проте
не хочу, щоб вас мучили кошмари про те, як я підриваю свій будинок.</p>
</div>
<div class="paragraph">
<p>Професорка Макґонеґел швидко захитала головою.</p>
</div>
<div class="paragraph">
<p>&#8201;&#8212;&#8201;О ні, містере Поттер! Так не робиться. Я лише хотіла попередити вас не
<em>використовувати</em> свою паличку вдома, адже Міністерство може виявляти
неповнолітнє чаклунство, а воно заборонене без нагляду.</p>
</div>
<div class="paragraph">
<p>&#8201;&#8212;&#8201;А,&#8201;&#8212;&#8201;сказав Гаррі.&#8201;&#8212;&#8201;Це звучить як дуже розумне правило. Я радий дізнатися,
що в чаклунському світі ставляться до такого серйозно.</p>
</div>
<div class="paragraph">
<p>Професорка Макґонеґел пильно поглянула на нього.</p>
</div>
<div class="paragraph">
<p>&#8201;&#8212;&#8201;Ви дійсно так вважаєте.</p>
</div>
<div class="paragraph">
<p>&#8201;&#8212;&#8201;Так,&#8201;&#8212;&#8201;сказав Гаррі.&#8201;&#8212;&#8201;Я це розумію. Магія небезпечна, і правила існують
не дарма. Деякі інші речі також небезпечні. Це я також розумію. Не забувайте,
що я не дурний.</p>
</div>
<div class="paragraph">
<p>&#8201;&#8212;&#8201;Навряд чи я колись про це забуду. Дякую, Гаррі, через це мені легше довіряти
вам щодо певних справ. Наразі, до побачення.</p>
</div>
<div class="paragraph">
<p>Гаррі повернувся йти&#8201;&#8212;&#8201;до Дірявого Казана й назовні&#8201;&#8212;&#8201;до маґлівського світу.</p>
</div>
<div class="paragraph">
<p>Коли його рука доторкнулася до ручки дверей, він почув останні тихі слова позаду
себе.</p>
</div>
<div class="paragraph">
<p>&#8201;&#8212;&#8201;Герміона Ґрейнджер.</p>
</div>
<div class="paragraph">
<p>&#8201;&#8212;&#8201;Що?&#8201;&#8212;&#8201;сказав Гаррі, досі тримаючи руку на дверях.</p>
</div>
<div class="paragraph">
<p>&#8201;&#8212;&#8201;Знайдіть першокласницю на імʼя Герміона Ґрейнджер у потязі до Гоґвортсу.</p>
</div>
<div class="paragraph">
<p>&#8201;&#8212;&#8201;Хто вона?</p>
</div>
<div class="paragraph">
<p>Відповіді не прозвучало, а коли Гаррі обернувся, професорка Макґонеґел вже
зникла.</p>
</div>
<hr>
<div class="paragraph">
<p><em>Наслідки:</em></p>
</div>
<div class="paragraph">
<p>Директор Албус Дамблдор нахилився вперед над своїм столом. Його мерехтливі очі
розглядали Мінерву.</p>
</div>
<div class="paragraph">
<p>&#8201;&#8212;&#8201;Отже, моя люба, як тобі Гаррі?</p>
</div>
<div class="paragraph">
<p>Мінерва розкрила рота. Потім закрила. Потім знову відкрила. Жодного слова не пролунало.</p>
</div>
<div class="paragraph">
<p>&#8201;&#8212;&#8201;Зрозуміло,&#8201;&#8212;&#8201;похмуро сказав Албус.&#8201;&#8212;&#8201;Дякую за звіт, Мінерво. Можеш іти.</p>
</div>
</div>
</div>
</div>

<div id="nav-bottom">
<div id="help-with-errors">Помітили помилку? Допоможіть &#8212; виділіть її й натисніть на кнопку &#8220;Помилка?&#8221;. Дякуємо :)</div>
<form action="/go.php" method="GET" id="nav-form-top" target="_top"><div class="nav-prev"><a href="/005.html" title="Розділ 5. Фундаментальна помилка атрибуції" accesskey="p" target="_top">&laquo; Попередній</a></div><div class="nav-dropdown"><select name="chapter" class="nav-select"><option value="/001.html">Розділ 1. День вкрай низької ймовірності</option><option value="/002.html">Розділ 2. Все, у що я вірю, -- хибне</option><option value="/003.html">Розділ 3. Порівнюючи реальність з її альтернативами</option><option value="/004.html">Розділ 4. Гіпотеза ефективного ринку</option><option value="/005.html">Розділ 5. Фундаментальна помилка атрибуції</option><option value="/006.html" selected>Розділ 6. Омана планування</option><option value="/007.html">Розділ 7. Взаємний обмін</option><option value="/008.html">Розділ 8. Позитивна упередженість</option><option value="/009.html">Розділ 9. Назву приховано, частина I</option><option value="/010.html">Розділ 10. Усвідомлення себе, частина II</option><option value="/011.html">Розділ 11. Омаке файли №№ 1, 2, 3</option><option value="/012.html">Розділ 12. Контроль поривів</option><option value="/013.html">Розділ 13: Неправильні питання</option><option value="/014.html">Розділ 14. Не пі&#x0301;знане й непізна&#x0301;нне</option><option value="/015.html">Розділ 15. Сумлінність</option><option value="/016.html">Розділ 16. Творче мислення</option><option value="/017.html">Розділ 17. У пошуках гіпотези</option><option value="/018.html">Розділ 18. Ієрархії домінування</option><option value="/019.html">Розділ 19. Відкладена винагорода</option><option value="/020.html">Розділ 20. Теорема Баєса</option></select><noscript><input type="submit" value="Go" /></noscript></div><div class="nav-next"><a href="/007.html" title="Розділ 7. Взаємний обмін" accesskey="n" target="_top">Наступний &raquo;</a></div></form>
</div>
</div>

<div>
<div>
<div style="display:none" id="dialog-message"></div>
<div style="display:none" id="dialog-form" title="Повідомити про помилку">
  <p class="validateTips">Всі поля необовʼязкові.</p>

  <form>
      <input type="hidden" name="fulltext" id="fulltext" value="">
      <input type="hidden" name="translation" id="translation" value="">
      <input type="hidden" name="page" id="page" value="006">
      <table width="100%">
      <tr>
          <td colspan="2"><label for="problem">Що не так:</label></td>
      </tr>
      <tr>
          <td width="100%" colspan="2">
              <textarea rows="3" style="width: 100%" name="problem" id="problem" class="text ui-widget-content ui-corner-all"></textarea>
          </td>
      </tr>
      <tr>
        <td><label for="email">Поштова скринька:</label></td>
        <td><input type="text" name="email" id="email" value="" class="text ui-widget-content ui-corner-all"></td>
      </tr>
      <tr>
        <td><label for="name">Імʼя:</label></td>
        <td><input type="text" name="name" id="name" value="" class="text ui-widget-content ui-corner-all"></td>
      </tr>
      <tr>
        <td><label for="remember">Запамʼятати</label></td>
        <td><input type="checkbox" name="remember" id="remember" value="1" class="ui-widget-content"></td>
      </tr>
      </table>

      <!-- Allow form submission with keyboard without duplicating the dialog button -->
      <input type="submit" tabindex="-1" style="position:absolute; top:-1000px">
  </form>
</div>
<button id="report_error_button">Помилка?</button>
<script src="./google-analytics.js" type="text/javascript"></script>
</div>
</div>
</div>
<div id="footer">
<div id="footer-text">
Востаннє оновлено 2017-04-26 13:14:44 EEST
</div>
</div>
</body>
</html>