<!DOCTYPE html>
<html lang="uk">
<head>
<meta charset="UTF-8">
<!--[if IE]><meta http-equiv="X-UA-Compatible" content="IE=edge"><![endif]-->
<meta name="viewport" content="width=device-width, initial-scale=1.0">
<meta name="generator" content="Asciidoctor 1.5.5">
<title>Розділ 20. Теорема Баєса</title>
<link rel="stylesheet" href="./hpimr.css">
<!-- html here goes to header of each document -->

<!-- Add to homescreen for Safari on iOS -->
<meta name="apple-mobile-web-app-capable" content="yes">
<meta name="apple-mobile-web-app-status-bar-style" content="black">
<meta name="apple-mobile-web-app-title" content="ГПіМР">
<link rel="apple-touch-icon" href="/HP_-_Harry_Potter_wordmark.svg.png" />

<link rel="manifest" href="manifest.json" />

<meta name="mobile-web-app-capable" content="yes">
<meta name="application-name" content="ГПіМР">
<link rel="icon" sizes="192x192" href="/HP_-_Harry_Potter_wordmark.svg.png" />

<!-- Tile icon for Win8 -->
<meta name="msapplication-TileImage" content="/HP_-_Harry_Potter_wordmark.svg.png" />
</head>
<body class="article">
<div id="header">
</div>
<div id="content">
<script src="./script.js" type="text/javascript"></script>
<link rel="stylesheet" href="./jquery-ui.css">
<div id="access">
<div class="menu-main-menu-container"><ul id="menu-main-menu" class="menu"><li id="menu-item-53" class="menu-item menu-item-type-custom menu-item-object-custom menu-item-home menu-item-53"><a href="/">Зміст</a></li>
<li id="menu-item-101" class="menu-item menu-item-type-taxonomy menu-item-object-category menu-item-101"><a href="http://hpmor.com/">Оригінал англійською</a></li>
<li id="menu-item-83" class="menu-item menu-item-type-post_type menu-item-object-page menu-item-83"><a href="http://github.com/hpimr/hpimr">github</a></li>
<li id="menu-item-48" class="menu-item menu-item-type-post_type menu-item-object-page menu-item-48"><a href="/help.html">Як долучитися</a></li>
<li id="menu-item-48" class="menu-item menu-item-type-post_type menu-item-object-page menu-item-49"><a href="https://www.facebook.com/groups/212447182535471/">Фейсбук</a></li>
</ul></div>
</div>
<div id="invertable">
<div id="nav-top"><form action="/go.php" method="GET" id="nav-form-top" target="_top"><div class="nav-prev"><a href="/019.html" title="Розділ 19. Відкладена винагорода" accesskey="p" target="_top">&laquo; Попередній</a></div><div class="nav-dropdown"><select name="chapter" class="nav-select"><option value="/001.html">Розділ 1. День вкрай низької ймовірності</option><option value="/002.html">Розділ 2. Все, у що я вірю, -- хибне</option><option value="/003.html">Розділ 3. Порівнюючи реальність з її альтернативами</option><option value="/004.html">Розділ 4. Гіпотеза ефективного ринку</option><option value="/005.html">Розділ 5. Фундаментальна помилка атрибуції</option><option value="/006.html">Розділ 6. Омана планування</option><option value="/007.html">Розділ 7. Взаємний обмін</option><option value="/008.html">Розділ 8. Позитивна упередженість</option><option value="/009.html">Розділ 9. Назву приховано, частина I</option><option value="/010.html">Розділ 10. Усвідомлення себе, частина II</option><option value="/011.html">Розділ 11. Омаке файли №№ 1, 2, 3</option><option value="/012.html">Розділ 12. Контроль поривів</option><option value="/013.html">Розділ 13: Неправильні питання</option><option value="/014.html">Розділ 14. Не пі&#x0301;знане й непізна&#x0301;нне</option><option value="/015.html">Розділ 15. Сумлінність</option><option value="/016.html">Розділ 16. Творче мислення</option><option value="/017.html">Розділ 17. У пошуках гіпотези</option><option value="/018.html">Розділ 18. Ієрархії домінування</option><option value="/019.html">Розділ 19. Відкладена винагорода</option><option value="/020.html" selected>Розділ 20. Теорема Баєса</option></select><noscript><input type="submit" value="Go" /></noscript></div></form></div>
<div id="storycontent">
<div class="sect1">
<h2 id="_Розділ_20_Теорема_Баєса">Розділ 20. Теорема Баєса</h2>
<div class="sectionbody">
<div class="paragraph">
<p>Те, що може знищити Ролінґ, має бути знищено.</p>
</div>
<hr>
<div class="paragraph">
<p>Гаррі лежав на мʼякому, хоч і розкладному, ліжку в маленькій кімнаті й
витріщався на сіру стелю. Він зʼїв чимало закусок професора Квірела&#8201;&#8212;&#8201;обсипані блискучими смужками, прикрашені дрібними перлинами цукру, майстерно
складні ласощі з шоколаду й інших складників. Вони здавалися вкрай дорогими та
виявилися й справді доволі смачними. Гаррі не мав жодних докорів сумління з
цього приводу&#8201;&#8212;&#8201;<em>це</em> він <em>заслужив</em>.</p>
</div>
<div class="paragraph">
<p>Він навіть не намагався заснути. Гаррі мав підозри, що йому не сподобається те,
що станеться, якщо він заплющить очі.</p>
</div>
<div class="paragraph">
<p>Він не намагався читати&#8201;&#8212;&#8201;не зміг би зосередитися.</p>
</div>
<div class="paragraph">
<p>Цікаво, що мозок Гаррі працював і працював, і ніколи не зупинявся хай яким
стомленим він ставав. Він ставав дурнішим, проте відмовлявся <em>вимикатися</em>.</p>
</div>
<div class="paragraph">
<p>У Гаррі було справді щире відчуття тріумфу.</p>
</div>
<div class="paragraph">
<p>Програма ні-Темному-Лордові-Гаррі, +1 бал навіть <em>близько</em> не могло передати
цього. Гаррі було цікаво, що сказав би Сортувальний Капелюх <em>зараз</em>, якби
опинився в нього на голові.</p>
</div>
<div class="paragraph">
<p><em>Не дивно</em>, що професор Квірел звинувачував був його в тому, що він йде
стежкою Темного Лорда. Як же повільно до нього доходило, він мав побачити
паралелі одразу&#8230;&#8203;</p>
</div>
<div class="paragraph">
<p><em>Зрозумійте, що Темний Лорд не переміг того дня. Його метою було навчитися
бойових мистецтв, і втім він пішов без жодного уроку.</em></p>
</div>
<div class="paragraph">
<p>Гаррі прийшов був до кабінету настійок з наміром вивчати зілля й настійки. І
не отримав жодного уроку.</p>
</div>
<div class="paragraph">
<p>А професор Квірел почув про це, лякаюче точно все зрозумів, втрутився й
зіштовхнув Гаррі зі шляху, що призвів би до того, що він стане копією
Відомо-Кого.</p>
</div>
<div class="paragraph">
<p>У двері постукали.</p>
</div>
<div class="paragraph">
<p>&#8201;&#8212;&#8201;Заняття завершено,&#8201;&#8212;&#8201;тихо сказав професор Квірел.</p>
</div>
<div class="paragraph">
<p>Гаррі наблизився до дверей і відчув раптове занепокоєння.  Після чого напруга
почала спадати, коли він почув, як професор Квірел відходить від дверей.</p>
</div>
<div class="paragraph">
<p><em>Що це в біса таке? Це те, через що його зрештою звільнять?</em></p>
</div>
<div class="paragraph">
<p>Гаррі відчинив двері й побачив, що тепер професор Квірел стояв щонайменше в
пʼяти метрах від нього.</p>
</div>
<div class="paragraph">
<p><em>Професор Квірел теж це відчуває?</em></p>
</div>
<div class="paragraph">
<p>Вони перетнули тепер вже порожню платформу й підійшли до стола професора
Квірела, на який він сперся. Гаррі, як і раніше, зупинився поряд із
підвищенням.</p>
</div>
<div class="paragraph">
<p>&#8201;&#8212;&#8201;Отже,&#8201;&#8212;&#8201;сказав професор Квірел. Гаррі якимось чином відчував його
дружність, хоча його обличчя не втрачало звичайної серйозності.&#8201;&#8212;&#8201;Про що ви
хотіли зі мною поговорити, містере Поттер?</p>
</div>
<div class="paragraph">
<p><em>У мене є таємнича темна сторона.</em> Але Гаррі не міг просто випалити це.</p>
</div>
<div class="paragraph">
<p>&#8201;&#8212;&#8201;Професоре Квірел,&#8201;&#8212;&#8201;сказав Гаррі,&#8201;&#8212;&#8201;тепер я зійшов зі шляху, наприкінці
якого я стану темним лордом?</p>
</div>
<div class="paragraph">
<p>Професор Квірел поглянув на Гаррі.</p>
</div>
<div class="paragraph">
<p>&#8201;&#8212;&#8201;Містере Поттер,&#8201;&#8212;&#8201;урочисто сказав він, лише з ледь помітною посмішкою,&#8201;&#8212;&#8201;дам вам невеличку пораду. Є така річ, як надто бездоганний виступ. Справжні
люди, що їх тільки-но били й принижували пʼятнадцять хвилин не підіймаються й
не пробачають милостиво своїх ворогів. Таке роблять люди, які хочуть
<em>переконати</em> всіх, що вони не Темні, не&#8230;&#8203;</p>
</div>
<div class="paragraph">
<p>&#8201;&#8212;&#8201;<em>Я не можу в це повірити! Не можуть всі без винятку спостереження
підтверджувати вашу теорію!</em></p>
</div>
<div class="paragraph">
<p>&#8201;&#8212;&#8201;А тут було <em>трошки</em> забагато обурення.</p>
</div>
<div class="paragraph">
<p>&#8201;&#8212;&#8201;<em>Що, трясця, я повинен зробити, щоб переконати вас?</em></p>
</div>
<div class="paragraph">
<p>&#8201;&#8212;&#8201;Переконати, що ви не плекаєте планів стати Темним Лордом?&#8201;&#8212;&#8201;запитав
професор Квірел, тепер відверто задоволений.&#8201;&#8212;&#8201;Гадаю, ви можете просто підняти
правицю.</p>
</div>
<div class="paragraph">
<p>&#8201;&#8212;&#8201;Що?&#8201;&#8212;&#8201;тупо запитав Гаррі.&#8201;&#8212;&#8201;Але я можу підняти правицю, незважаючи на те, чи&#8230;&#8203;</p>
</div>
<div class="paragraph">
<p>Він зупинився, почуваючи себе дурнем.</p>
</div>
<div class="paragraph">
<p>&#8201;&#8212;&#8201;Дійсно. Ви можете легко зробити це в будь-якому разі. Ви не можете зробити
нічого, що переконає мене, бо я знатиму, що саме це ви й намагаєтеся зробити.
І якщо вже бути зовсім точним, хоча я, гадаю, і можу припустити існування цілковито
добрих людей, хоч і не зустрічав таких, але все одно <em>малоймовірно</em>, щоб
когось били пʼятнадцять хвилин, а він підвівся й відчув жагу щиросердно пробачити
нападників. З іншого боку, <em>більш імовірно</em>, що дитина гадає, що такі дії
відповідають <em>ролі, яку треба зіграти</em>, щоб переконати вчителя й
однокласників, що він не наступний темний лорд. Важливе не <em>безпосереднє
враження</em> від вчинку, містере Поттер, а те, які стани свідомості роблять той чи
інший вчинок більш чи менш імовірним.</p>
</div>
<div class="paragraph">
<p>Гаррі кліпнув очима. Чарівник щойно розʼяснив йому дихотомію між
евристикою репрезентативності й Баєсовим визначенням доказу.</p>
</div>
<div class="paragraph">
<p>&#8201;&#8212;&#8201;Але знову ж таки,&#8201;&#8212;&#8201;сказав професор Квірел,&#8201;&#8212;&#8201;будь-хто може хотіти вразити
своїх друзів. Це не обовʼязково щось темне. Отже, це не вважатиметься
визнанням, містере Поттер, скажіть мені чесно. Про що ви думали в ту мить, коли
заборонили помсту? Це був справжній порив до пробачення? Чи свідома оцінка
того, як ваші однокласники відреагують на цей вчинок?</p>
</div>
<div class="paragraph">
<p><em>Подеколи ми самі створюємо свою піснь фенікса.</em></p>
</div>
<div class="paragraph">
<p>Але Гаррі не сказав цього вголос. Було очевидно, що професор Квірел не повірить
йому, і, мабуть, почне поважати Гаррі трохи менше через таку незграбну спробу
збрехати.</p>
</div>
<div class="paragraph">
<p>Після нетривалої тиші професор Квірел задоволено всміхнувся.</p>
</div>
<div class="paragraph">
<p>&#8201;&#8212;&#8201;Вірте чи ні, містере Поттер, вам не варто хвилюватися через те, що я викрив
вашу таємницю. Я <em>не збираюся</em> радити вам кидати мрію стати наступним Темним
Лордом. Якби я міг повернути стрілки часу і якимось чином вилучити це прагнення з
молодого себе, то сучасний я не отримав би від цього жодних переваг. Доки я
вірив, що в цьому моя мета, це змушувало мене вчитися, вдосконалювати себе й
ставати сильнішим. Ми стаємо тим, ким маємо бути, коли йдемо за своїми
бажаннями, хай куди вони ведуть. Це мудрість Салазара. Попросіть мене
показати вам секцію бібліотеки з книжками, що я читав у тринадцять років, і я
із задоволенням проведу вас.</p>
</div>
<div class="paragraph">
<p>&#8201;&#8212;&#8201;Заради всього святого,&#8201;&#8212;&#8201;сказав Гаррі й різко сів на тверду мармурову
підлогу, а потім ліг на неї й почав роздивлятися далекі арки стелі.</p>
</div>
<div class="paragraph">
<p>Це було найближче до &#8220;падіння від розпачу&#8221;, що він міг зробити без шкоди для
себе.</p>
</div>
<div class="paragraph">
<p>&#8201;&#8212;&#8201;Все одно забагато обурення,&#8201;&#8212;&#8201;зазначив професор Квірел. Гаррі не дивився на
нього, проте чув стриманий сміх у його голосі.</p>
</div>
<div class="paragraph">
<p>А потім Гаррі зрозумів.</p>
</div>
<div class="paragraph">
<p>&#8201;&#8212;&#8201;Гадаю, я знаю, що вас ввело в оману,&#8201;&#8212;&#8201;сказав він.&#8201;&#8212;&#8201;Власне, саме про
це я й хотів поговорити з вами. Професоре Квірел, гадаю те, що ви бачите у мені,
це моя таємнича темна сторона.</p>
</div>
<div class="paragraph">
<p>Запала тиша.</p>
</div>
<div class="paragraph">
<p>&#8201;&#8212;&#8201;Ваша&#8230;&#8203; Темна сторона&#8230;&#8203;</p>
</div>
<div class="paragraph">
<p>Гаррі присів. Професор Квірел розглядав його з найдивнішим виразом обличчя з усіх,
що Гаррі бачив у будь-кого, не кажучи вже про поважного професора Квірела.</p>
</div>
<div class="paragraph">
<p>&#8201;&#8212;&#8201;Це відбувається, коли я злюся,&#8201;&#8212;&#8201;пояснив Гаррі.&#8201;&#8212;&#8201;Моя кров холоне, усе
холоднішає, усе починає здаватися цілковито ясним&#8230;&#8203; Тепер зрозуміло, що вона
давно зі мною&#8201;&#8212;&#8201;у першому класі маґлівської школи хтось намагався забрати мій
мʼяч на перерві. Тоді я, сховавши мʼяч за спину, штовхнув його у сонячне
сплетіння, бо читав був, що це слабке місце. Інші діти більше не займали мене.
І ще я вкусив вчительку з математики, коли та не визнала моє домінування. Але
лише нещодавно я перебував під достатнім тиском, щоб помітити, що це справжня,
ну знаєте, таємнича темна сторона, а не просто проблеми з керуванням гнівом, як
казав шкільний психолог. І в мене немає жодних надзвичайних магічних
здібностей, коли таке трапляється,&#8201;&#8212;&#8201;це було ледве не перше, що я перевірив.</p>
</div>
<div class="paragraph">
<p>Професор Квірел потер носа.</p>
</div>
<div class="paragraph">
<p>&#8201;&#8212;&#8201;Дозвольте мені це обміркувати,&#8201;&#8212;&#8201;сказав він.</p>
</div>
<div class="paragraph">
<p>Гаррі чекав у тиші цілу хвилину. Він скористався цим часом, щоб підвестися. Це
виявилося складніше, ніж він очікував.</p>
</div>
<div class="paragraph">
<p>&#8201;&#8212;&#8201;Ну,&#8201;&#8212;&#8201;сказав професор Квірел за деякий час.&#8201;&#8212;&#8201;Гадаю, ви <em>таки могли</em>
сказати щось, що мене переконає.</p>
</div>
<div class="paragraph">
<p>&#8201;&#8212;&#8201;Я <em>вже</em> зрозумів, що моя темна сторона&#8201;&#8212;&#8201;це лише інша частина мене, і що
рішення не в тому, щоб ніколи не злитися, а в тому, щоб навчитися контролювати
та прийняти її. Я не якийсь тупак, і я бачив цю історію достатньо разів, щоб
знати, до чого все йде. Проте це складно, і мені здається, що ви можете мені
допомогти.</p>
</div>
<div class="paragraph">
<p>&#8201;&#8212;&#8201;Ну&#8230;&#8203; так&#8230;&#8203; мушу визнати, це дуже проникливо з вашого боку, містере Поттер&#8230;&#8203;
Ця ваша сторона, як ви, видається, вже здогадалися,&#8201;&#8212;&#8201;це ваша
готовність убити, і як ви кажете, це частина вас&#8230;&#8203;</p>
</div>
<div class="paragraph">
<p>&#8201;&#8212;&#8201;І її треба тренувати,&#8201;&#8212;&#8201;сказав Гаррі, ставлячи крапку над і.</p>
</div>
<div class="paragraph">
<p>&#8201;&#8212;&#8201;І її треба тренувати, так,&#8201;&#8212;&#8201;обличчя професора Квірела досі було доволі
дивним.&#8201;&#8212;&#8201;Містере Поттер, якщо ви й справді не бажаєте бути наступним Темним
Лордом, то яке прагнення Сортувальний Капелюх намагався переконати вас
покинути, прагнення, через яке вас розподілили до Слизерину?</p>
</div>
<div class="paragraph">
<p>&#8201;&#8212;&#8201;Мене розподілили до <em>Рейвенклову</em>!</p>
</div>
<div class="paragraph">
<p>&#8201;&#8212;&#8201;Містере Поттер,&#8201;&#8212;&#8201;сказав професор Квірел, тепер з більш звичною сухою
посмішкою,&#8201;&#8212;&#8201;я знаю, ви звикли, що навколо вас самі дурні, проте, будь ласка,
не записуйте мене до їхніх лав. Імовірність того, що Сортувальний Капелюх розіграє
когось уперше за вісімсот років саме на вашій голові настільки низька, що її
навіть розглядати не варто. Гадаю, ледь можливо, що ви клацнули пальцями й
винайшли якийсь простий і розумний спосіб перемогти антишахрайські закляття на
Капелюсі, хоча сам я не можу вигадати такого методу. Але є значно ймовірніше
пояснення: Дамблдор вирішив, що йому не до вподоби вибір Капелюха для
Хлопчика-Що-Вижив. Це очевидно для будь-кого з найдрібнішою дещицею клепки в
голові, тобто вашій таємниці в Гоґвортсі нічого не загрожує.</p>
</div>
<div class="paragraph">
<p>Гаррі розкрив рота, а потім знову його закрив, відчуваючи повну безпорадність.
Професор Квірел помилявся, проте так переконливо помилявся, що Гаррі починав
думати, що це просто <em>справді був</em> раціональний висновок на основі доказів,
що були доступні професорові Квірелу. Траплялося, ніколи не можна було
<em>передбачити</em> коли, проте іноді траплялося, що у вас були неймовірні докази,
але найліпший з відомих здогадів був помилковим. Якщо ви проводили медичний
тест, що помилявся лише один раз на тисячу, він все одно подеколи помилявся.</p>
</div>
<div class="paragraph">
<p>&#8201;&#8212;&#8201;Можу я попросити вас ніколи не повторювати те, що я зараз скажу?&#8201;&#8212;&#8201;запитав Гаррі.</p>
</div>
<div class="paragraph">
<p>&#8201;&#8212;&#8201;Безсумнівно. Вважайте, що попросили.</p>
</div>
<div class="paragraph">
<p>Гаррі теж не був дурнем.</p>
</div>
<div class="paragraph">
<p>&#8201;&#8212;&#8201;Чи можу я вважати, що ви погодилися?</p>
</div>
<div class="paragraph">
<p>&#8201;&#8212;&#8201;Дуже добре, містере Поттер. Ви й справді можете так вважати.</p>
</div>
<div class="paragraph">
<p>&#8201;&#8212;&#8201;<em>Професоре Квірел&#8230;&#8203;</em></p>
</div>
<div class="paragraph">
<p>&#8201;&#8212;&#8201;Я не повторюватиму того, що ви зараз скажете,&#8201;&#8212;&#8201;з усмішкою сказав професор
Квірел.</p>
</div>
<div class="paragraph">
<p>Вони вдвох посміялися, а потім Гаррі знов став серйозним.</p>
</div>
<div class="paragraph">
<p>&#8201;&#8212;&#8201;Сортувальний Капелюх вважав, що я стану Темним Лордом, якщо не піду до
Гафелпафу. Проте я <em>не хочу</em> ним ставати.</p>
</div>
<div class="paragraph">
<p>&#8201;&#8212;&#8201;Містере Поттер&#8230;&#8203; Не зрозумійте мене неправильно. Я обіцяю, що ваша
відповідь жодним чином не вплине на ваші оцінки. Я лише хочу почути вашу
власну, чесну відповідь. А чом би й ні?</p>
</div>
<div class="paragraph">
<p>Гаррі знову відчув <em>безпорадність</em>. <em>Не ставай Темним Лордом</em> було
настільки очевидною теоремою в його системі моральних цінностей, що було важко
навести виведення доказу.</p>
</div>
<div class="paragraph">
<p>&#8201;&#8212;&#8201;Ем, люди постраждають?</p>
</div>
<div class="paragraph">
<p>&#8201;&#8212;&#8201;Але ж ви безперечно хотіли, щоб люди постраждали,&#8201;&#8212;&#8201;сказав професор Квірел.&#8201;&#8212;&#8201;Ви хотіли, щоб ці громили сьогодні постраждали. Бути Темним Лордом означає,
що зазнають шкоди <em>ті</em>, кому ви хочете завдати шкоди.</p>
</div>
<div class="paragraph">
<p>Гаррі борсався в пошуках слів, а потім вирішив просто зупинитися на очевидному.</p>
</div>
<div class="paragraph">
<p>&#8201;&#8212;&#8201;По-перше, лише через те, що я хочу, щоб хтось постраждав, ще не означає, що
це правильно&#8230;&#8203;</p>
</div>
<div class="paragraph">
<p>&#8201;&#8212;&#8201;Що ж визначає правильність, якщо не те, що ви цього хочете?</p>
</div>
<div class="paragraph">
<p>&#8201;&#8212;&#8201;А, преференційний утилітаризм.</p>
</div>
<div class="paragraph">
<p>&#8201;&#8212;&#8201;Перепрошую?</p>
</div>
<div class="paragraph">
<p>&#8201;&#8212;&#8201;Це етична теорія про те, що добром є те, що задовольняє інтереси
більшості&#8230;&#8203;</p>
</div>
<div class="paragraph">
<p>&#8201;&#8212;&#8201;Ні,&#8201;&#8212;&#8201;сказав професор Квірел. Він потер носа рукою.&#8201;&#8212;&#8201;Гадаю, це не зовсім
те, що я хотів сказати, містере Поттер. Зрештою, усі люди роблять те, що
хочуть. Іноді люди дають назви &#8220;правильно&#8221; тому, що вони хочуть робити, проте
як хтось може діяти, <em>крім як</em> за власним бажанням?</p>
</div>
<div class="paragraph">
<p>&#8201;&#8212;&#8201;Ну, очевидно, я <em>не міг би діяти</em> на моральних підставах, якби вони не були
здатні спонукати мене. Але це не означає, що бажання зашкодити тим
слизеринцям має наді мною <em>більшу</em> владу, ніж моральні підстави!</p>
</div>
<div class="paragraph">
<p>Професор Квірел моргнув.</p>
</div>
<div class="paragraph">
<p>&#8201;&#8212;&#8201;Це вже не згадуючи,&#8201;&#8212;&#8201;сказав Гаррі,&#8201;&#8212;&#8201;що стати темним лордом також
означало би, що багато невинних перехожих теж постраждали б!</p>
</div>
<div class="paragraph">
<p>&#8201;&#8212;&#8201;Яке вам до них діло? Що вони зробили для вас?</p>
</div>
<div class="paragraph">
<p>Гаррі розсміявся.</p>
</div>
<div class="paragraph">
<p>&#8201;&#8212;&#8201;О, <em>це</em> приблизно так само тонко, як &#8220;Атлант розправив плечі&#8221;.</p>
</div>
<div class="paragraph">
<p>&#8201;&#8212;&#8201;Перепрошую?&#8201;&#8212;&#8201;знову сказав професор Квірел.</p>
</div>
<div class="paragraph">
<p>&#8201;&#8212;&#8201;Це книжка, яку батьки не давали мені читати, бо гадали, що вона мене
зіпсує. Отже я, звісно, все одно прочитав її, і образився, що вони гадали, що я
потраплю в настільки очевидні пастки. Бла бла бла, спроба тиснути на моє
відчуття вищості, ніби решта людей лише гальмують мене, бла бла бла.</p>
</div>
<div class="paragraph">
<p>&#8201;&#8212;&#8201;Отже ви кажете, що мені треба розставляти менш очевидні пастки?&#8201;&#8212;&#8201;сказав
професор Квірел. Він дуже задумливо постукав пальцем по щоці.&#8201;&#8212;&#8201;Я можу над цим
попрацювати.</p>
</div>
<div class="paragraph">
<p>Вони вдвох посміялися.</p>
</div>
<div class="paragraph">
<p>&#8201;&#8212;&#8201;Але не відходьмо від поточного питання. Що всі ці інші люди <em>зробили</em> для
вас?</p>
</div>
<div class="paragraph">
<p>&#8201;&#8212;&#8201;Інші люди зробили <em>купу</em> всього для мене! Мої батьки взяли мене після
смерті моїх батьків через те, що вони <em>хороші люди</em>, і стати Темним Лордом
означало б зрадити це.</p>
</div>
<div class="paragraph">
<p>Деякий час професор Квірел мовчав.</p>
</div>
<div class="paragraph">
<p>&#8201;&#8212;&#8201;Зізнаюся,&#8201;&#8212;&#8201;тихо сказав професор Квірел,&#8201;&#8212;&#8201;що у вашому віці таке ніколи
навіть не спадало б мені на думку.</p>
</div>
<div class="paragraph">
<p>&#8201;&#8212;&#8201;Мені прикро.</p>
</div>
<div class="paragraph">
<p>&#8201;&#8212;&#8201;Не варто прикрощів. Це було давно, і я розвʼязав свої проблеми з батьками на
своє задоволення. Отже, ви стримуєтеся через те, що батьки не схвалили б? Чи
означає це, що якби вони випадково померли, то вас ніщо б не зупиняло від того,
щоб&#8230;&#8203;</p>
</div>
<div class="paragraph">
<p>&#8201;&#8212;&#8201;Ні,&#8201;&#8212;&#8201;сказав Гаррі.&#8201;&#8212;&#8201;Просто ні. Це їхній <em>порив робити добро</em>
захистив мене. Такий порив є не лише в моїх батьків. І ось цей порив я
б зрадив.</p>
</div>
<div class="paragraph">
<p>&#8201;&#8212;&#8201;Хай там як, містере Поттер, ви не відповіли на моє перше питання,&#8201;&#8212;&#8201;нарешті
сказав професор Квірел.&#8201;&#8212;&#8201;<em>Яке</em> у вас прагнення?</p>
</div>
<div class="paragraph">
<p>&#8201;&#8212;&#8201;О. Ем&#8230;&#8203;&#8201;&#8212;&#8201;він впорядкував свої думки.&#8201;&#8212;&#8201;Зрозуміти все, що важливо знати
про всесвіт, застосувати це знання, щоб стати всемогутнім, і використати цю
силу, щоб змінити реальність, адже в мене є деякі заперечення щодо того, як
усе влаштовано зараз.</p>
</div>
<div class="paragraph">
<p>Була нетривала тиша.</p>
</div>
<div class="paragraph">
<p>&#8201;&#8212;&#8201;Вибачте, якщо це дурне питання, містере Поттер, але ви <em>впевнені</em>, що не
зізналися щойно, що хочете бути Темним Лордом?</p>
</div>
<div class="paragraph">
<p>&#8201;&#8212;&#8201;Це лише якщо використовувати силу на зло,&#8201;&#8212;&#8201;пояснив Гаррі.&#8201;&#8212;&#8201;А якщо
використовувати силу заради добра, то стаєш Світлим Лордом.</p>
</div>
<div class="paragraph">
<p>&#8201;&#8212;&#8201;Зрозуміло,&#8201;&#8212;&#8201;сказав професор Квірел і постукав пальцем по іншій щоці.&#8201;&#8212;&#8201;Гадаю, я можу працювати з цим. Але містере Поттер, хоча обсяг ваших прагнень
гідний самого Салазара, як саме ви пропонуєте цього досягти? Першим кроком буде
стати незрівнянним бойовим магом, чи головою невимовників чи міністром магії,
чи&#8230;&#8203;</p>
</div>
<div class="paragraph">
<p>&#8201;&#8212;&#8201;Першим кроком буде стати вченим.</p>
</div>
<div class="paragraph">
<p>Професор Квірел дивився на Гаррі так, ніби той щойно перетворився на кицьку.</p>
</div>
<div class="paragraph">
<p>&#8201;&#8212;&#8201;Вченим,&#8201;&#8212;&#8201;по деякому часі сказав професор Квірел.</p>
</div>
<div class="paragraph">
<p>Гаррі кивнув.</p>
</div>
<div class="paragraph">
<p>&#8201;&#8212;&#8201;<em>Вченим?</em>&#8201;&#8212;&#8201;повторив професор Квірел.</p>
</div>
<div class="paragraph">
<p>&#8201;&#8212;&#8201;Так,&#8201;&#8212;&#8201;сказав Гаррі.&#8201;&#8212;&#8201;Я досягну своєї мети за допомогою сили&#8230;&#8203;
<em>науки</em>!</p>
</div>
<div class="paragraph">
<p>&#8201;&#8212;&#8201;<em>Вченим!</em>&#8201;&#8212;&#8201;вигукнув професор Квірел. На його обличчі було щире обурення,
його голос став сильнішим та жорсткішим.&#8201;&#8212;&#8201;Ви могли б стати найкращим з моїх
учнів! Найліпшим з бойових магів, що виходили з Гоґвортсу за пʼятдесят років!
Я не уявляю, як ви марнуєте дні в білому халаті й робите безґлузді речі зі
щурами!</p>
</div>
<div class="paragraph">
<p>&#8201;&#8212;&#8201;Ей!&#8201;&#8212;&#8201;сказав Гаррі.&#8201;&#8212;&#8201;Наука зовсім не обмежується цим! Не те щоб є щось
<em>погане</em> в тому, щоб експериментувати з пацюками, звісно. Але <em>саме наука</em>
дозволяє зрозуміти й контролювати всесвіт&#8230;&#8203;</p>
</div>
<div class="paragraph">
<p>&#8201;&#8212;&#8201;Дурень,&#8201;&#8212;&#8201;тихо й з гіркотою сказав професор Квірел.&#8201;&#8212;&#8201;Ви дурень, Гаррі
Поттер,&#8201;&#8212;&#8201;він протер лице долонею й воно стало спокійнішим.&#8201;&#8212;&#8201;Чи, можливо, ви
ще просто не знайшли своє справжнє прагнення. Можна наполегливо вам
порекомендувати стати натомість Темним Лордом?.. Я зроблю все що завгодно, щоб
допомогти вам, як послугу людству.</p>
</div>
<div class="paragraph">
<p>&#8201;&#8212;&#8201;Вам не подобається наука,&#8201;&#8212;&#8201;повільно сказав Гаррі.&#8201;&#8212;&#8201;Чому?</p>
</div>
<div class="paragraph">
<p>&#8201;&#8212;&#8201;Ці дурні маґли колись усіх нас повбивають!&#8201;&#8212;&#8201;гучніше сказав професор
Квірел.&#8201;&#8212;&#8201;Вони з усім покінчать! Настане кінець усьому!</p>
</div>
<div class="paragraph">
<p>Гаррі трохи розгубився.</p>
</div>
<div class="paragraph">
<p>&#8201;&#8212;&#8201;Ви про що, про ядерну зброю?</p>
</div>
<div class="paragraph">
<p>&#8201;&#8212;&#8201;<em>Так</em>, про ядерну зброю!&#8201;&#8212;&#8201;тепер професор Квірел майже кричав.&#8201;&#8212;&#8201;Навіть
Той-Кого-Не-Можна-Називати ніколи нею не користувався, мабуть через те, що він
не хотів володарювати над купою попелу! Вона ніколи не мала бути створеною! І
з часом ставатиме лише гірше!&#8201;&#8212;&#8201;професор Квірел вже стояв струнко, а не спирався
на стіл.&#8201;&#8212;&#8201;Є брами, що їх не відчиняють, є печаті, що їх не зривають! Дурні,
що не можуть встояти перед бажанням пхати носа куди не можна, помирають від
менших загроз значно раніше, а всі вцілілі знають, що є таємниці, які <em>не
довіряють</em> тим, в кого недостатньо розуму чи самоконтролю, щоб відкрити їх
самостійно! Кожен могутній чарівник знає це! Навіть найжахливіші Темні
Чарівники знають це! А ці дебіли маґли не можуть цього второпати! Палкі
маленькі дурники, що відкрили секрет ядерної зброї та не змогли його втримати при
собі, вони розпатякали своїм <em>дурним</em> політикам і тепер <em>ми</em> маємо жити під
постійним страхом знищення!</p>
</div>
<div class="paragraph">
<p>Це доволі відрізнялося від звичної Гаррі з дитинства точки зору. Йому
ніколи не спадало на гадку, що ядерні фізики мали створити змову мовчання й
зберігати таємницю ядерної зброї від усіх, хто не був достатньо розумним, щоб
бути ядерним фізиком. Думка була принаймні захопливою. Чи були б у них таємні
паролі? Чи носили б вони маски?</p>
</div>
<div class="paragraph">
<p>(Насправді, наскільки Гаррі міг припустити, <em>існують</em> різноманітні
неймовірно руйнівні секрети, які фізики тримають при собі, і лише секрет
ядерної зброї було розповсюджено. Світ, що його міг спостерігати Гаррі, ніяк
від цього не змінився.)</p>
</div>
<div class="paragraph">
<p>&#8201;&#8212;&#8201;Мені треба це обміркувати,&#8201;&#8212;&#8201;сказав Гаррі професорові Квірелу.&#8201;&#8212;&#8201;Це для
мене нова думка. І однією з <em>прихованих</em> таємниць науки, що її передає лише
горстка вчителів своїм випускникам, є те, як не зливати в унітаз нові думки
щойно ти чуєш такі, що тобі не до вподоби.</p>
</div>
<div class="paragraph">
<p>Професор Квірел лише моргнув.</p>
</div>
<div class="paragraph">
<p>&#8201;&#8212;&#8201;А чи є такі науки, що ви їх <em>схвалюєте</em>?&#8201;&#8212;&#8201;запитав Гаррі.&#8201;&#8212;&#8201;Можливо,
медицина?</p>
</div>
<div class="paragraph">
<p>&#8201;&#8212;&#8201;Космічні подорожі. Але видається, що маґли повзуть мов черепахи саме в тому
проекті, що може дозволити чаклунам втекти з цієї планети, доки маґли її не
підірвали.</p>
</div>
<div class="paragraph">
<p>Гаррі кивнув.</p>
</div>
<div class="paragraph">
<p>&#8201;&#8212;&#8201;Я теж дуже захоплююся космічною програмою. Принаймні це в нас спільне.</p>
</div>
<div class="paragraph">
<p>Професор Квірел поглянув на Гаррі. Щось дивне промайнуло в його очах.</p>
</div>
<div class="paragraph">
<p>&#8201;&#8212;&#8201;Мені потрібне ваше слово, ваша обітниця й ваша клятва ніколи не розповідати
про те, що буде далі.</p>
</div>
<div class="paragraph">
<p>&#8201;&#8212;&#8201;Ви їх отримали,&#8201;&#8212;&#8201;миттєво відповів Гаррі.</p>
</div>
<div class="paragraph">
<p>&#8201;&#8212;&#8201;Дотримуйтеся цієї присяги або вам не сподобаються наслідки,&#8201;&#8212;&#8201;сказав
професор Квірел.&#8201;&#8212;&#8201;Зараз я застосую рідкісне й потужне закляття. Не на вас, а
на кабінеті навколо нас. Не рухайтеся, щоб не торкатися магії, що я її
підтримую. Лише дивіться. Інакше я зупиню закляття,&#8201;&#8212;&#8201;професор Квірел зробив
паузу.&#8201;&#8212;&#8201;І постарайтеся не впасти.</p>
</div>
<div class="paragraph">
<p>Гаррі кивнув зі здивуванням і нетерпінням.</p>
</div>
<div class="paragraph">
<p>Професор Квірел здійняв паличку й сказав щось, що вуха й розум Гаррі взагалі
не змогли сприйняти. Слова пройшли повз свідомість і зникли в забутті.</p>
</div>
<div class="paragraph">
<p>Мармур на короткому радіусі навколо ніг Гаррі залишився незмінним. Решта мармуру
кімнати зникла, зникли стіни й стеля.</p>
</div>
<div class="paragraph">
<p>Гаррі стояв на невеличкому колі з білого мармуру посеред безкрайнього поля зірок,
що горіли дивовижно яскраво й не мерехтіли. Не було ані Землі, ані Місяця, ані
Сонця, принаймні Гаррі не міг його розпізнати. Професор Квірел стояв там, де й
раніше, висів посеред океану зірок. Чумацький Шлях вже мав вигляд величезної хвилі
світла, що стала яскравішою, коли зір Гаррі пристосувався до темряви.</p>
</div>
<div class="paragraph">
<p>Жодне видовище ніколи не викликало в Гаррі стільки емоцій.</p>
</div>
<div class="paragraph">
<p>&#8201;&#8212;&#8201;Ми&#8230;&#8203; у космосі?..</p>
</div>
<div class="paragraph">
<p>&#8201;&#8212;&#8201;Ні,&#8201;&#8212;&#8201;сумно й благоговійно сказав професор Квірел.&#8201;&#8212;&#8201;Проте це справжнє
зображення.</p>
</div>
<div class="paragraph">
<p>До очей Гаррі підступили сльози. Він хутко витер їх&#8201;&#8212;&#8201;він не пропустить
це через дурну воду, що заважає його зору.</p>
</div>
<div class="paragraph">
<p>Зірки більше не скидалися на крихітне коштовне каміння у величезному
оксамитовому куполі, як здавалося з Землі. Тут не було неба над головою, жодної
сфери навколо. Лише точки ідеального світла серед ідеальної чорноти,
нескінченного порожнього ніщо з незліченними крихітними отворами, через які
було видно сяйво з якогось неуявного іншого світу.</p>
</div>
<div class="paragraph">
<p>У космосі зірки <em>виглядали</em> страшенно, страшенно, страшенно далекими.</p>
</div>
<div class="paragraph">
<p>Гаррі все витирав і витирав очі від сліз.</p>
</div>
<div class="paragraph">
<p>&#8201;&#8212;&#8201;Іноді,&#8201;&#8212;&#8201;так тихо сказав професор Квірел, що його було ледве чутно,&#8201;&#8212;&#8201;коли
цей зіпсований світ здається незвично мерзенним, я починаю гадати, може існує
якесь інше місце, далеко-далеко, де мені слід було б бути. Я не здатен уявити,
яким могло б бути це місце, і якщо я навіть уявити його не можу, то як я можу
вірити, що воно існує? І втім всесвіт дуже, дуже великий, і, можливо, воно
існує все одно? Але зірки дуже, дуже далекі. Щоб дістатися до них треба
багато, багато часу, навіть якби я знав як це зробити. І мені цікаво, що б мені
снилося, якби я спав довго-довго&#8230;&#8203;</p>
</div>
<div class="paragraph">
<p>Хоч це й здавалося блюзнірством, Гаррі прошепотів:</p>
</div>
<div class="paragraph">
<p>&#8201;&#8212;&#8201;Будь ласка, дозвольте мені тут затриматися.</p>
</div>
<div class="paragraph">
<p>Професор Квірел кивнув, він стояв без жодної опори посеред зірок.</p>
</div>
<div class="paragraph">
<p>Було дуже легко забути про невеличке коло мармуру під ногами і про власне тіло,
стати точкою свідомості, що чи то зависла на місці, чи то рухалася. Усі
відстані були неосяжними, тому не можна було зрозуміти.</p>
</div>
<div class="paragraph">
<p>Це був час поза часом.</p>
</div>
<div class="paragraph">
<p>А потім зірки зникли й повернулася класна кімната.</p>
</div>
<div class="paragraph">
<p>&#8201;&#8212;&#8201;Мені шкода,&#8201;&#8212;&#8201;сказав професор Квірел,&#8201;&#8212;&#8201;але невдовзі в нас буде компанія.</p>
</div>
<div class="paragraph">
<p>&#8201;&#8212;&#8201;Усе гаразд,&#8201;&#8212;&#8201;прошепотів Гаррі.&#8201;&#8212;&#8201;Цього було достатньо.</p>
</div>
<div class="paragraph">
<p>Він ніколи не забуде цього дня, і не через неважливі речі, що трапилися були
раніше. Він навчиться цього закляття, навіть якщо це буде останнім, що він
вивчить.</p>
</div>
<div class="paragraph">
<p>Враз важкі дубові двері кімнати зірвало із завіс й розкидало по мармуровій
підлозі з пронизливим вереском.</p>
</div>
<div class="paragraph">
<p>&#8201;&#8212;&#8201;<em>КВІРІНЕ! ЯК ТИ ПОСМІВ!</em></p>
</div>
<div class="paragraph">
<p>Древній та могутній чарівник, наче величезна грозова хмара, залетів до кімнати.
На його обличчі палав такий гнів, що суворий вираз, що його отримав був Гаррі
раніше, здавався просто нічим у порівнянні.</p>
</div>
<div class="paragraph">
<p>Розумі Гаррі дещо дезорієнтувався, коли та його частина, що хотіла з криком
втекти від найстрашнішої з усіх відомих йому речей, втекла, і на її місці
опинилася та його частина, що могла витримати потрясіння.</p>
</div>
<div class="paragraph">
<p><em>Жодна</em> з граней Гаррі не була в захваті від того, що їхнє спостереження за
зірками перервали.</p>
</div>
<div class="paragraph">
<p>&#8201;&#8212;&#8201;Директоре Албусе Персів&#8230;&#8203;&#8201;&#8212;&#8201;почав Гаррі крижаним тоном.</p>
</div>
<div class="paragraph">
<p><em>БАБАХ.</em> Кулак професора Квірела гучно опустився на стіл.</p>
</div>
<div class="paragraph">
<p>&#8201;&#8212;&#8201;<em>Містере Поттер!</em>&#8201;&#8212;&#8201;гаркнув професор Квірел.&#8201;&#8212;&#8201;Це&#8201;&#8212;&#8201;<em>директор
Гоґвортсу</em>, а ви лише учень! Звертайтеся до нього відповідно!</p>
</div>
<div class="paragraph">
<p>Гаррі поглянув на професора Квірела.</p>
</div>
<div class="paragraph">
<p>Той обдарував Гаррі строгим поглядом.</p>
</div>
<div class="paragraph">
<p>Жоден з них не всміхався.</p>
</div>
<div class="paragraph">
<p>Дамблдор широкими кроками підійшов до місця, де стояв Гаррі біля підвищення, і
де був професор Квірел поряд зі столом. Дамблдор здивовано на них витріщився.</p>
</div>
<div class="paragraph">
<p>&#8201;&#8212;&#8201;Вибачте,&#8201;&#8212;&#8201;покірно й ввічливо сказав Гаррі.&#8201;&#8212;&#8201;Директоре, дякую за бажання
мене захистити, проте професор Квірел вчинив правильно.</p>
</div>
<div class="paragraph">
<p>Вираз обличчя Дамблдора повільно змінився з такого, що випаровує сталь, до
чогось просто злого.</p>
</div>
<div class="paragraph">
<p>&#8201;&#8212;&#8201;Я чув, як учні стверджували, що цей чоловік організував, щоб старші
слизеринці знущалися з тебе! Що він заборонив тобі захищатися!</p>
</div>
<div class="paragraph">
<p>Гаррі кивнув.</p>
</div>
<div class="paragraph">
<p>&#8201;&#8212;&#8201;Він точно знав, що зі мною не так, і показав мені, як це виправити.</p>
</div>
<div class="paragraph">
<p>&#8201;&#8212;&#8201;Гаррі, <em>що ти верзеш</em>?</p>
</div>
<div class="paragraph">
<p>&#8201;&#8212;&#8201;Я навчав його, як програвати,&#8201;&#8212;&#8201;сухо сказав професор Квірел.&#8201;&#8212;&#8201;Це важлива
життєва навичка.</p>
</div>
<div class="paragraph">
<p>Було очевидно, що Дамблдор досі не розумів, проте його голос став дещо тихішим.</p>
</div>
<div class="paragraph">
<p>&#8201;&#8212;&#8201;Гаррі&#8230;&#8203;&#8201;&#8212;&#8201;повільно сказав він.&#8201;&#8212;&#8201;Якщо професор із захисту тобі чимось
погрожує, щоб ти не скаржився&#8230;&#8203;</p>
</div>
<div class="paragraph">
<p><em>Ви безумець, невже навіть сьогодні ви справді гадаєте, що я&#8230;&#8203;</em></p>
</div>
<div class="paragraph">
<p>&#8201;&#8212;&#8201;Директоре,&#8201;&#8212;&#8201;сказав Гаррі, намагаючись звучати присоромлено,&#8201;&#8212;&#8201;моя
проблема не в тому, що я мовчу про зловживання своїм становищем з боку
професорів.</p>
</div>
<div class="paragraph">
<p>Професор Квірел тихенько засміявся.</p>
</div>
<div class="paragraph">
<p>&#8201;&#8212;&#8201;Не ідеально, містере Поттер, проте непогано для першого дня. Директоре, чи
дослухали ви до частини про пʼятдесят одне очко як винагороду для Рейвенклову,
чи вилетіли з кімнати щойно почули першу частину?</p>
</div>
<div class="paragraph">
<p>На обличчі Дамблдора промайнуло збентеження, а потім був подив.</p>
</div>
<div class="paragraph">
<p>&#8201;&#8212;&#8201;Пʼятдесят одне очко для Рейвенклову?</p>
</div>
<div class="paragraph">
<p>Професор Квірел кивнув.</p>
</div>
<div class="paragraph">
<p>&#8201;&#8212;&#8201;Він їх не очікував, проте це здавалося доречним. Скажіть професорці МакҐонеґел,
що, з моєї точки зору, чуток про те, через що довелося пройти містерові
Поттеру для повернення втрачених очок, цілком достатньо, щоб досягти потрібного їй
ефекту. Ні, директоре, містер Поттер нічого мені не розповідав. Легко зрозуміти, яка
частина сьогоднішніх подій є її роботою, так само, як я знаю, що кінцевий компроміс
був вашою пропозицією. Хоча мені цікаво, яким дивовижним чином містер Поттер
зміг взяти верх над вами зі Снейпом, а потім професорка МакҐонеґел змогла взяти верх
над ним.</p>
</div>
<div class="paragraph">
<p>Гаррі якось вдалося не змінитися в лиці. Невже це було <em>настільки</em> очевидним для
справжнього слизеринця?</p>
</div>
<div class="paragraph">
<p>Дамблдор підійшов ближче до Гаррі й уважно його оглянув.</p>
</div>
<div class="paragraph">
<p>&#8201;&#8212;&#8201;Щось у тебе колір обличчя не дуже, Гаррі,&#8201;&#8212;&#8201;сказав старий чарівник. Він
проникливо поглянув на обличчя Гаррі.&#8201;&#8212;&#8201;Чим ти сьогодні обідав?</p>
</div>
<div class="paragraph">
<p>&#8201;&#8212;&#8201;Що?&#8201;&#8212;&#8201;запитав Гаррі. Його розум раптом завагався. Чому це Дамблдор питав
про добре просмажену баранину й тонко порізану броколі, якщо це фактично
<em>остання</em> з можливих причин для&#8230;&#8203;</p>
</div>
<div class="paragraph">
<p>Старий чарівник випрямився.</p>
</div>
<div class="paragraph">
<p>&#8201;&#8212;&#8201;Не зважай. Гадаю, з тобою все гаразд.</p>
</div>
<div class="paragraph">
<p>Професор Квірел кахикнув, гучно й нарочито. Гаррі подивився на нього, і побачив,
що професор Квірел витріщався на Дамблдора.</p>
</div>
<div class="paragraph">
<p>&#8201;&#8212;&#8201;<em>Кге-кгем!</em>&#8201;&#8212;&#8201;знову кашлянув професор Квірел.</p>
</div>
<div class="paragraph">
<p>Дамблдор і професор Квірел схрестили погляди, і між ними ніби щось сталося.</p>
</div>
<div class="paragraph">
<p>&#8201;&#8212;&#8201;Якщо ви не розкажете йому,&#8201;&#8212;&#8201;сказав професор Квірел,&#8201;&#8212;&#8201;то це зроблю я,
навіть якщо ви мене за це звільните.</p>
</div>
<div class="paragraph">
<p>Дамблдор зітхнув і повернувся до Гаррі.</p>
</div>
<div class="paragraph">
<p>&#8201;&#8212;&#8201;Перепрошую, що порушив ваш ментальний простір, містере Поттер,&#8201;&#8212;&#8201;офіційним
тоном сказав директор.&#8201;&#8212;&#8201;У мене не було жодних інших намірів, крім як
визначити, чи зробив був професор Квірел те саме.</p>
</div>
<div class="paragraph">
<p><em>Що?</em></p>
</div>
<div class="paragraph">
<p>Сумʼяття тривало саме стільки, скільки Гаррі було потрібно, щоб збагнути, що
щойно сталося.</p>
</div>
<div class="paragraph">
<p>&#8201;&#8212;&#8201;<em>Ви&#8230;&#8203;</em></p>
</div>
<div class="paragraph">
<p>&#8201;&#8212;&#8201;Спокійніше, містере Поттер,&#8201;&#8212;&#8201;сказав професор Квірел. Втім, його обличчя
було жорстким, коли він подивився на Дамблдора.</p>
</div>
<div class="paragraph">
<p>&#8201;&#8212;&#8201;Виманологію іноді плутають зі здоровим ґлуздом,&#8201;&#8212;&#8201;сказав директор. Проте
вона залишає сліди, що їх може виявити інший вправний виманолог. Це все, що я
шукав, містере Поттер, і я поставив вам неважливе питання, щоб ви точно не
думали ні про що важливе, доки я шукав.</p>
</div>
<div class="paragraph">
<p>&#8201;&#8212;&#8201;<em>Треба було спочатку спитати!</em></p>
</div>
<div class="paragraph">
<p>Професор Квірел похитав головою.</p>
</div>
<div class="paragraph">
<p>&#8201;&#8212;&#8201;Ні, містере Поттер, у директора було достатньо підстав для занепокоєння, і
якби він попросив дозволу, то ви б думали саме про те, чого не хотіли б, щоб
він побачив,&#8201;&#8212;&#8201;голос професора Квірела став різкішим.&#8201;&#8212;&#8201;Мене більше
бентежить, директоре, що ви не вважали за потрібне сказати йому після того!</p>
</div>
<div class="paragraph">
<p>&#8201;&#8212;&#8201;Ви щойно дуже ускладнили майбутні перевірки його ментального стану,&#8201;&#8212;&#8201;сказав Дамблдор й обдарував професора Квірела холодним поглядом.&#8201;&#8212;&#8201;Цікаво, чи
зробили ви це навмисно?</p>
</div>
<div class="paragraph">
<p>Професор Квірел здавався непохитним.</p>
</div>
<div class="paragraph">
<p>&#8201;&#8212;&#8201;У цій школі забагато виманологів. Я наполягаю, щоб містер Поттер отримав
інструктаж з блокології. Чи дозволите ви мені бути його вчителем?</p>
</div>
<div class="paragraph">
<p>&#8201;&#8212;&#8201;У жодному разі,&#8201;&#8212;&#8201;миттєво відповів Дамблдор.</p>
</div>
<div class="paragraph">
<p>&#8201;&#8212;&#8201;Так я й думав. Тоді, оскільки <em>ви</em> позбавили його моїх безкоштовних
послуг, то <em>ви</em> й оплатите містерові Поттеру заняття з акредитованим
інструктором блокології.</p>
</div>
<div class="paragraph">
<p>&#8201;&#8212;&#8201;Такі послуги коштують чимало,&#8201;&#8212;&#8201;сказав Дамблдор, зі здивуванням розглядаючи
професора Квірела.&#8201;&#8212;&#8201;Хоча в мене є певні звʼязки&#8230;&#8203;</p>
</div>
<div class="paragraph">
<p>Професор Квірел рішуче похитав головою.</p>
</div>
<div class="paragraph">
<p>&#8201;&#8212;&#8201;Ні. Містер Поттер запитає у свого менеджера в &#8220;Ґрінґотсі&#8221; й той
порекомендує стороннього інструктора. З усією повагою, директоре Дамблдор,
після ранкових подій я змушений виступити проти того, щоб ви чи ваші друзі мали
доступ до розуму містера Поттера. Я також наполягаю, щоб інструктор дав
незламну обітницю нічого не розголошувати, і щоб він погодився на забуття
негайно після кожного заняття.</p>
</div>
<div class="paragraph">
<p>Дамблдор насупився.</p>
</div>
<div class="paragraph">
<p>&#8201;&#8212;&#8201;Такі послуги <em>надзвичайно</em> дорогі, як вам чудово відомо. І я не можу не
поцікавитися, чому <em>ви</em> вважаєте це доцільним.</p>
</div>
<div class="paragraph">
<p>&#8201;&#8212;&#8201;Якщо проблема у фінансах,&#8201;&#8212;&#8201;втрутився Гаррі,&#8201;&#8212;&#8201;то в мене є деякі думки щодо
отримання великих сум швидко&#8230;&#8203;</p>
</div>
<div class="paragraph">
<p>&#8201;&#8212;&#8201;Дякую, Квіріне, твоя мудрість тепер очевидна, і перепрошую за те, що
ставив її під сумнів. Ваша турбота про Гаррі Поттера також робить вам честь.</p>
</div>
<div class="paragraph">
<p>&#8201;&#8212;&#8201;Будь ласка,&#8201;&#8212;&#8201;сказав професор Квірел.&#8201;&#8212;&#8201;Сподіваюся, ви також не будете
проти, якщо я особливо зосереджу на ньому свою увагу.</p>
</div>
<div class="paragraph">
<p>Тепер обличчя професора Квірела стало вкрай серйозним, і дуже непорушним.</p>
</div>
<div class="paragraph">
<p>Дамблдор поглянув на Гаррі.</p>
</div>
<div class="paragraph">
<p>&#8201;&#8212;&#8201;Я теж цього бажаю,&#8201;&#8212;&#8201;сказав Гаррі.</p>
</div>
<div class="paragraph">
<p>&#8201;&#8212;&#8201;То он як воно буде&#8230;&#8203;&#8201;&#8212;&#8201;повільно промовив старий чарівник. Щось дивне
промайнуло на його обличчі.&#8201;&#8212;&#8201;Гаррі&#8230;&#8203; ти маєш зрозуміти, що якщо ти обереш
цього чоловіка, як твого вчителя й друга, твого першого наставника, то так чи
інакше ти його втратиш. І те, як ти його втратиш, може дозволити чи назавжди
заборонити тобі його повернути.</p>
</div>
<div class="paragraph">
<p>Це не спадало Гаррі на думку. Але дійсно <em>існувало</em> прокляття на посаді
захисту&#8230;&#8203; і воно, видається, діяло з бездоганною частотою десятиліттями&#8230;&#8203;</p>
</div>
<div class="paragraph">
<p>&#8201;&#8212;&#8201;Напевно,&#8201;&#8212;&#8201;тихо сказав професор Квірел,&#8201;&#8212;&#8201;проте я буду до його послуг,
доки витримаю.</p>
</div>
<div class="paragraph">
<p>Дамблдор зітхнув.</p>
</div>
<div class="paragraph">
<p>&#8201;&#8212;&#8201;Гадаю, це, принаймні, ощадливо. Бо, як професор із захисту, ви <em>вже</em>
приречені якимось невідомим чином.</p>
</div>
<div class="paragraph">
<p>Гаррі довелося докласти зусиль, щоб не відреагувати, коли усвідомив, що саме
мав на увазі Дамблдор.</p>
</div>
<div class="paragraph">
<p>&#8201;&#8212;&#8201;Я проінформую мадам Пінс, що містерові Поттеру дозволено брати книжки з
блокології,&#8201;&#8212;&#8201;сказав Дамблдор.</p>
</div>
<div class="paragraph">
<p>&#8201;&#8212;&#8201;Є підготовчі вправи, які ви маєте виконати самостійно,&#8201;&#8212;&#8201;сказав професор
Квірел.&#8201;&#8212;&#8201;І я пропоную вам поквапитися.</p>
</div>
<div class="paragraph">
<p>Гаррі кивнув.</p>
</div>
<div class="paragraph">
<p>&#8201;&#8212;&#8201;Тоді я залишу вас,&#8201;&#8212;&#8201;сказав Дамблдор. Він кивнув і Гаррі, і професорові Квірелу,
та дещо повільно пішов.</p>
</div>
<div class="paragraph">
<p>&#8201;&#8212;&#8201;Ви можете знову виконати це закляття?&#8201;&#8212;&#8201;запитав Гаррі, щойно Дамблдор
пішов.</p>
</div>
<div class="paragraph">
<p>&#8201;&#8212;&#8201;Не сьогодні,&#8201;&#8212;&#8201;тихо сказав професор Квірел,&#8201;&#8212;&#8201;і, боюся, не завтра. Щоб
його розпочати треба багато сил, хоча на підтримку треба значно менше, тому я
зазвичай не зупиняю його якомога довше. Цього разу це був порив. Якби я подумав
і усвідомив, що нас можуть перервати&#8230;&#8203;</p>
</div>
<div class="paragraph">
<p>Зараз для Гаррі Дамблдор був найнеулюбленішою людиною у всесвіті.</p>
</div>
<div class="paragraph">
<p>Вони вдвох зітхнули.</p>
</div>
<div class="paragraph">
<p>&#8201;&#8212;&#8201;Навіть якщо я побачу це лише ще одного разу,&#8201;&#8212;&#8201;сказав Гаррі,&#8201;&#8212;&#8201;я завжди
буду вдячний вам.</p>
</div>
<div class="paragraph">
<p>Професор Квірел кивнув.</p>
</div>
<div class="paragraph">
<p>&#8201;&#8212;&#8201;Ви чули про програму &#8220;Піонер&#8221;?&#8201;&#8212;&#8201;запитав Гаррі.&#8201;&#8212;&#8201;Це апарати, що
пролітали повз різні планети й фотографували їх. Два з них перейдуть на
траєкторії, що виведуть їх з сонячної системи до міжзоряного простору. Тому до
них додали золоті пластинки, що зображують чоловіка, жінку, і показують, де
можна знайти Сонце в нашій галактиці.</p>
</div>
<div class="paragraph">
<p>Професор Квірел хвильку помовчав, а потім усміхнувся.</p>
</div>
<div class="paragraph">
<p>&#8201;&#8212;&#8201;Скажіть, містере Поттер, чи можете ви здогадатися, що спало мені на думку,
коли я завершив складати список з тридцяти сімох пунктів того, що я ніколи не
робитиму, коли стану темним лордом? Уявіть себе на моєму місці й спробуйте
здогадатися.</p>
</div>
<div class="paragraph">
<p>Гаррі уявив, як він дивиться на список з тридцяти сімох речей, які не можна
буде робити, коли він стане Темним Лордом.</p>
</div>
<div class="paragraph">
<p>&#8201;&#8212;&#8201;Ви вирішили, що якщо треба дотримуватися <em>усього</em> списку <em>весь</em> час, то
взагалі немає сенсу ставати Темним Лордом.</p>
</div>
<div class="paragraph">
<p>&#8201;&#8212;&#8201;<em>Саме так</em>,&#8201;&#8212;&#8201;з усмішкою сказав професор Квірел.&#8201;&#8212;&#8201;Отже я збираюся
порушити друге правило&#8201;&#8212;&#8201;&#8220;не вихваляйся&#8221;&#8201;&#8212;&#8201;і розповім вам про дещо, що
я зробив. Не уявляю, як це знання може комусь зашкодити. І я майже впевнений, що
ви б усе одно здогадалися про це, коли ми знатимемо один одного достатньо добре.
І все одно&#8230;&#8203; Присягніться, що ніколи не розповідатимете про те, що я зараз
скажу.</p>
</div>
<div class="paragraph">
<p>&#8201;&#8212;&#8201;Присягаюся!&#8201;&#8212;&#8201;Гаррі відчував, що буде <em>справді</em> цікаво.</p>
</div>
<div class="paragraph">
<p>&#8201;&#8212;&#8201;У мене є підписка на маґлівське видання, що інформує мене про новини щодо
космічних подорожей. Я не знав про Піонер-10 доки не повідомили про його
запуск. Проте коли я дізнався, що Піонер-11 також покидає сонячну систему
назавжди,&#8201;&#8212;&#8201;сказав професор Квірел і вишкірився найширшою усмішкою з усіх, що
бачив у нього Гаррі,&#8201;&#8212;&#8201;я прослизнув у НАСА, так-так, і застосував чудове
маленьке закляття на цій чудовій золотій пластині, через яке вона існуватиме
значно довше, ніж змогла б без нього.</p>
</div>
<div class="paragraph">
<p>&#8230;&#8203;</p>
</div>
<div class="paragraph">
<p>&#8230;&#8203;</p>
</div>
<div class="paragraph">
<p>&#8230;&#8203;</p>
</div>
<div class="paragraph">
<p>&#8201;&#8212;&#8201;Так,&#8201;&#8212;&#8201;сказав професор Квірел, що тепер ніби став на пʼятнадцять метрів вищим,&#8201;&#8212;&#8201;я очікував на таку реакцію.</p>
</div>
<div class="paragraph">
<p>&#8230;&#8203;</p>
</div>
<div class="paragraph">
<p>&#8230;&#8203;</p>
</div>
<div class="paragraph">
<p>&#8230;&#8203;</p>
</div>
<div class="paragraph">
<p>&#8201;&#8212;&#8201;Містере Поттер?</p>
</div>
<div class="paragraph">
<p>&#8201;&#8212;&#8201;&#8230;&#8203;у мене немає слів.</p>
</div>
<div class="paragraph">
<p>&#8201;&#8212;&#8201;&#8220;Ви перемогли&#8221; здається доречним,&#8201;&#8212;&#8201;сказав професор Квірел.</p>
</div>
<div class="paragraph">
<p>&#8201;&#8212;&#8201;Ви перемогли,&#8201;&#8212;&#8201;негайно сказав Гаррі.</p>
</div>
<div class="paragraph">
<p>&#8201;&#8212;&#8201;Бачите? Можна лише уявити, у яку страшну халепу ви б втрапили, якби не
змогли цього сказати.</p>
</div>
<div class="paragraph">
<p>Вони вдвох посміялися.</p>
</div>
<div class="paragraph">
<p>Гаррі спало на думку ще дещо.</p>
</div>
<div class="paragraph">
<p>&#8201;&#8212;&#8201;А ви раптом не включили до пластини якусь додаткову інформацію?</p>
</div>
<div class="paragraph">
<p>&#8201;&#8212;&#8201;Додаткову інформацію?&#8201;&#8212;&#8201;запитав професор Квірел таким тоном, ніби це була
цілковито нова ідея для нього й він був заінтригований.</p>
</div>
<div class="paragraph">
<p>Що було дуже підозрілим для Гаррі, враховуючи, що <em>йому</em> знадобилося менше
хвилини на те, щоб про це подумати.</p>
</div>
<div class="paragraph">
<p>&#8201;&#8212;&#8201;Може ви додали голографічне послання, як у &#8220;Зоряних війнах&#8221;? Чи&#8230;&#8203; гм.
Портрети, видається, містять інформації з цілий людський мозок&#8230;&#8203; ви не могли
додати маси до апарату, проте можливо ви перетворили якусь з його частин на
власний портрет? Чи ви знайшли добровольця, що помирав від смертельної хвороби,
протягли його до НАСА й використали таке закляття, щоб його <em>привид</em>
опинився на пластині.</p>
</div>
<div class="paragraph">
<p>&#8201;&#8212;&#8201;Містере Поттер,&#8201;&#8212;&#8201;зненацька різким тоном сказав професор Квірел,&#8201;&#8212;&#8201;закляття, що вимагає смерті людини безсумнівно буде віднесено міністерством до
темних мистецтв, незважаючи на жодні обставини. Чути такі речі від учнів
неприйнятно.</p>
</div>
<div class="paragraph">
<p>Просто дивовижно, наскільки бездоганно професор Квірел підібрав слова
відповіді: він ані заперечив, ані підтвердив нічого. Це було сказано саме так,
як сказав би хтось, хто не хоче обговорювати такі речі й гадає, що учням треба
триматися якнайдалі від таких тем. Гаррі чесно <em>не знав</em>, чи професор Квірел
просто не хотів з ним про це розмовляти, доки Гаррі не навчиться захищати свій
розум.</p>
</div>
<div class="paragraph">
<p>&#8201;&#8212;&#8201;Ясно,&#8201;&#8212;&#8201;сказав Гаррі.&#8201;&#8212;&#8201;Я ні з ким більше не говоритиму про цю ідею.</p>
</div>
<div class="paragraph">
<p>&#8201;&#8212;&#8201;Будь ласка, не згадуйте про всю цю справу, містере Поттер. Мені до вподоби
жити без привертання загальної уваги. Ви не знайдете жодних згадок про Квіріна
Квірела в газетах аж доки я не прийняв рішення, що вже час викладати захист у
Гоґвортсі.</p>
</div>
<div class="paragraph">
<p>Це здавалося трохи сумним, проте Гаррі міг таке зрозуміти. А потім він
усвідомив, що з цього випливає.</p>
</div>
<div class="paragraph">
<p>&#8201;&#8212;&#8201;Скільки ж усього приголомшливого ви зробили, про що ніхто більше не знає&#8230;&#8203;</p>
</div>
<div class="paragraph">
<p>&#8201;&#8212;&#8201;О, чимало,&#8201;&#8212;&#8201;сказав професор Квірел.&#8201;&#8212;&#8201;Але, гадаю, на сьогодні цілком
досить, містере Поттер. Зізнаюся, що я дещо втомився&#8230;&#8203;</p>
</div>
<div class="paragraph">
<p>&#8201;&#8212;&#8201;Я розумію. І <em>дякую</em>. За <em>все</em>.</p>
</div>
<div class="paragraph">
<p>Професор Квірел кивнув, та він сильніше спирався на стіл.</p>
</div>
<div class="paragraph">
<p>Гаррі поспіхом вийшов.</p>
</div>
</div>
</div>
</div>

<div id="nav-bottom">
<div id="help-with-errors">Помітили помилку? Допоможіть &#8212; виділіть її й натисніть на кнопку &#8220;Помилка?&#8221;. Дякуємо :)</div>
<form action="/go.php" method="GET" id="nav-form-top" target="_top"><div class="nav-prev"><a href="/019.html" title="Розділ 19. Відкладена винагорода" accesskey="p" target="_top">&laquo; Попередній</a></div><div class="nav-dropdown"><select name="chapter" class="nav-select"><option value="/001.html">Розділ 1. День вкрай низької ймовірності</option><option value="/002.html">Розділ 2. Все, у що я вірю, -- хибне</option><option value="/003.html">Розділ 3. Порівнюючи реальність з її альтернативами</option><option value="/004.html">Розділ 4. Гіпотеза ефективного ринку</option><option value="/005.html">Розділ 5. Фундаментальна помилка атрибуції</option><option value="/006.html">Розділ 6. Омана планування</option><option value="/007.html">Розділ 7. Взаємний обмін</option><option value="/008.html">Розділ 8. Позитивна упередженість</option><option value="/009.html">Розділ 9. Назву приховано, частина I</option><option value="/010.html">Розділ 10. Усвідомлення себе, частина II</option><option value="/011.html">Розділ 11. Омаке файли №№ 1, 2, 3</option><option value="/012.html">Розділ 12. Контроль поривів</option><option value="/013.html">Розділ 13: Неправильні питання</option><option value="/014.html">Розділ 14. Не пі&#x0301;знане й непізна&#x0301;нне</option><option value="/015.html">Розділ 15. Сумлінність</option><option value="/016.html">Розділ 16. Творче мислення</option><option value="/017.html">Розділ 17. У пошуках гіпотези</option><option value="/018.html">Розділ 18. Ієрархії домінування</option><option value="/019.html">Розділ 19. Відкладена винагорода</option><option value="/020.html" selected>Розділ 20. Теорема Баєса</option></select><noscript><input type="submit" value="Go" /></noscript></div></form>
</div>
</div>

<div>
<div>
<div style="display:none" id="dialog-message"></div>
<div style="display:none" id="dialog-form" title="Повідомити про помилку">
  <p class="validateTips">Всі поля необовʼязкові.</p>

  <form>
      <input type="hidden" name="fulltext" id="fulltext" value="">
      <input type="hidden" name="translation" id="translation" value="">
      <input type="hidden" name="page" id="page" value="020">
      <table width="100%">
      <tr>
          <td colspan="2"><label for="problem">Що не так:</label></td>
      </tr>
      <tr>
          <td width="100%" colspan="2">
              <textarea rows="3" style="width: 100%" name="problem" id="problem" class="text ui-widget-content ui-corner-all"></textarea>
          </td>
      </tr>
      <tr>
        <td><label for="email">Поштова скринька:</label></td>
        <td><input type="text" name="email" id="email" value="" class="text ui-widget-content ui-corner-all"></td>
      </tr>
      <tr>
        <td><label for="name">Імʼя:</label></td>
        <td><input type="text" name="name" id="name" value="" class="text ui-widget-content ui-corner-all"></td>
      </tr>
      <tr>
        <td><label for="remember">Запамʼятати</label></td>
        <td><input type="checkbox" name="remember" id="remember" value="1" class="ui-widget-content"></td>
      </tr>
      </table>

      <!-- Allow form submission with keyboard without duplicating the dialog button -->
      <input type="submit" tabindex="-1" style="position:absolute; top:-1000px">
  </form>
</div>
<button id="report_error_button">Помилка?</button>
<script src="./google-analytics.js" type="text/javascript"></script>
</div>
</div>
</div>
<div id="footer">
<div id="footer-text">
Востаннє оновлено 2017-04-26 13:14:46 EEST
</div>
</div>
</body>
</html>